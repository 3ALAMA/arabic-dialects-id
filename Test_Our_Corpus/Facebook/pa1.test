سمعت الديجي بحكي رقصه خاصه للعروس وصاحباتها 
وقفوا كل البنات حواليها انا رحت امسح دموعي اطلعت عليها كانت تدور علي بس شافتني تمنيت انه ما تخليني ارقص معها ما بدي اخرب فرحتها عليها اجت مسكتني وصارت ترقص معي انا احاول ما ابكي حضنتني وفرطنا من العياط 
في بنت صاحبتنا اجت اخدتني عجنب حكتلي خلص مو مستاهله هالايام في فيسبوك وتواصل وكلها كم سنه وبتيجي تزورنا 
صفنت بس كم سنه 
مين لي رح يجي يدق عباب بيتنا مثل الهجوم المسلح عشان هي زهقانه مين لي رح تتصل بنص الليل تحكيلي انا جعانه ومفلسه اعمل اكل واسب عليها وعاليوم لي صاحبتني في مين لي بمكالمه وحده ممكن تقلب مزاجي 
هي صحيح رح تتزوج بس حيصير عندها زوج ومسؤوليات مش رح تضل تحكي معي ساعه وغير هيك هي رح تسافر 
يعني فش عيونها الي مثل الصراصير ولا نظراتها لما تشوفني زعلانه ما في عفريته تنطلي كل شي يلا نروخ ناكل لمين رح اعمل سكرين شوت واحكيلها عن دواويني اكيد حيتغير كتير شغلات 
عارفه شو انا عارفه انه لازم اكون مبسوطلها وانه بيوم حروح انا كمان 
بس انا نفسي بهاللحظه ما نتزوج نضل انا وهي وبس 
حكتلي يا بنت الحلال انتي قالبتيها دراما حيجي يوم وتصاحبي غيرها وانتي رح تتزوجي وتلتهي 
قلتيها حيجي يوم والتهي يعني مش حييجي يوم تنعاد في احلى صحبه 
صاحبه اوثق انها اهبل مخلوق بالدنيا مع هيك اكثر حدا فاهمني بالدنيا وبتعرف دواويني اكثر من امي 
خلص العرس طلعت بستها حضنتها عيطت عيطت عيطت وعيطت وتشحبرنا و ودعتها وانا بدعيلها تعيش احلى حياه مع زوجها فرحتلها 
وبعد سنين رجعت عالبلد انا كنت متزوجه وقتها صحيح ما ضلت صحبتنا متل اول بس كل يوم كنا نحكي 
جايبتلي الصوره وبتحكيلي شوفي اشكالنا قال بنعيط عبعض 
اطلعت فيها وقلتلها بالله ما اشتقتي لايام الجامعه وصحبتنا 
قالتلي لا لشو بدي اشتقلك تعالي اخرفك شو صار معي بالغربه 
بلشت تحكي سمعنا بنتها بتعيط قلتلها روحي شوفي بنتك مسكت بنتها وصارت تعيط هي كمان قلتلها مالك 
قالتلي اشتقتلك جد اشتقتلك 
الصحبه الحلوه ما بتتعوض احنا مش بنخاف نخسر صاحبه لإلنا لانه ما في غيرها لا احنا بنخاف نخسر كل الشغلات الحلوه والبشعه الي ما بتصير الا مع هالصاحبه الوحيده الي فاهمتنا بدون ما نحكي 
كنت قاعده وقتها بحكي مع هي متزوجه جديد من شهور وعن حب وبتتشكون انه زوجها ما جاب كل شي جديد وأنه وضعه مش كثير انا بهالوقت كنت عند ستي رفعت عيوني عن الموبايل وصفنت بستي 
ستي قاعده بتطعمي بسيدي شوي شوي بتفتفتله الخبزه بالشوربه وسيدي يدوب بفتح تمه وبياكل 
هالشي اخد وقت طويل يمكن نص ساعه وهي تطعمي في بعدها جابتله مي وشربته ومسحت تمه من بقايا الأكل 
صراحه انا ضليت صافنه شو هالتضحيه الي بتقدمها ستي 
رجعت احكي مع صاحبتي بتبعتلي انها مخنوقه ومش قادره تتحمل الوضع دار حماها ساكنين تحتها ومش حاسه بالاستقلاليه 
رفعت عيوني شفت كيف بيت ستي قديم وصغير 
صرت اطلع على ستي واحكيلها ستي كيف تحملتي تعيشي بهالبيت كثير قديم وصغير 
ضحكت ستي وقالتلي هاد البيت كانوا عايشين في ام وأبو سيدك و ولادهم وشايفه هديك الغرفه كانت الي ولسيدك 
انا ستغربت وكيف كلكم تحملتو تعيشوا مع بعض فجأه قامت ستي وجابت مي تشرب سيدي 
حكتلها بس محكاش انه بده مي 
قالتلي امبلا تمتم بدو مي 
وسمعتي تمتمته يا ستي ما انا بكون اصرخ ويا دوب سامعتيني 
وقتها ستي راحت نشغلت بالحديقه لي عندها رنت علي صاحبتي رديت عليها كانت بتعيط حكتلها مالك خير شو صاير معك 
قالتلي تقاتلت مع زوجي جاي تعبان من للشغل قال وبتفش فيي وشو معصب لاني مش طابخه 
سالتها طيب ليش ما طبختيله 
بتحكيلي يختي يحل عني كل يوم طبيخ زهقت 
حكتلي بكملك بعدين اجا زوجي وسكرت الخط 
طلعت عند ستي عالحديقه كانت بتسقي بالوردات وبتدندن 
بحكيلها ستي بتحبي سيدي 
اطلعت فيي وخجلت حكتلي عزا اه اكيد بحبه 
قلتلها طيب متعتبتيش منه صرله سنين مقعد هيك 
قالتلي اقعدي اخرفك 
فرشت الحصيره وقالتلي تعالي 
بلشت تحكيلي اول ما تزوجت سيدك كان عمري سنه 
قاطعتها قلتلها اكيد عن حب 
ضحكت وهيك اخدت نفس وحكت اخ منكن يا بنات هالأيام الحب عنا كان غير مش بحبك وبتحبيني ومن هالحكي سيدك شافني وانا رايح مع ابوي عالأرض كنت يومها حامله زيتون وماشيه وعجبته 
واجا دغري طلبني من ابوي وابوي وافق 
بعدها تزوجنا قلتلك كان يعصب علي ومع هيك كنت اتحمله لأنه حنون كان يضل يعاملني زي بنت صغيره ويفرحني 
كيف يعني 
يعني مثلا يوم يحكيلي خلص ما تروحي عالأرض عشان ترتاحي او ما تطبخي اليوم يساعدني بالجلي ويشتريلي فستان جديد 
هدول الشغلات يعني بحبك 
قامت وراحت لعند سيدي مسحت عراسه وقالتله جعت 
سيدي يدوب بعرف يحكي حكالها اه 
راحت تحضرله الأكل 
اطلعت عسيدي حكتله بتحبها لستي 
رغم انه مجلوط وصعب يحكي حكالي اه 
وقفت عند ستي بالمطبخ وقلتلها سيدي قلي اني بحبك قالتلي تصدقي صرلنا سنه متزوجين معمروش حكالي انه بحبني 
وال يا ستي ولا كيف عايشين 
قالتلي عايشين عالفعل يستي انا من لما انجلط وقعد وانا حاطته بعيوني لانه هو طول عمره حاططني بعيونه معمروش ظلمني وكان سندي يستي 
طيب والسعاده شو بتعنيلكم ما تعبتي منه 
قالتلي الي بتتعب من زوجها لما يعجز هاي مش مرى هاي وحده مش عارفه شو بدها بالحياه اذا هي ما ساندته مين رح يسنده بعدين هاد سيدك بسوى الدنيا عندي 
مش مثلكم يا بنات هالأيام عالفصبوك وطويطر بتحبين وبتعجقن الدنيا بقصه خطبتكم وحبكم وبعد شهر بتفسخن لأنه بتكتشفن الحياه مش مثل ما تخيلتنها 
اتصلت عصاحبتي خرفتها قصه سيدي وستي ضحكت ضحكت وحكت زمانهم غير عن زمانا رجال هللايام بزبطش التنازل عشانهم 
سكرت التلفون وسألت حالي هو جد زمانهم غير عن زمانا ولا احنا تغيرنا وغرقنا بالمظاهر والكلمات اكثر من الافعال مين هالأيام قصه حبهم اعظم من حب ستي وسيدي 
وضلت الكلمه تنعاد براسي كان يعاملني طفلته لليوم بحس اني طفله بس اكون معه 
هي الوحده فينا شو بدها من الدنيا غير سند وحب تنسى معه كل شي كل شي الحياه بتتنازلي شوي بتنازل شوي حدا بشد حدا برخي هاد عمر رح تعيشوا سوى خلو الحب والتفاهم هو الاساس 
اعطيها قليل بتعطيك كثير 
اتحدى العالم كله وانا وياك 
هالأغنيه الي عملتلي عقده بكل عرس وحده من صاحباتي وانا لسا قاعده عند امي وبحلم بالفستان الأبيض 
مثلي مثل اي بنت بعد ما خلصت جامعه وتوظفت وصاحباتها بلشو يتزوجوا وحده ورا الثانيه حتى يوصلها كروت عرس بنات اصغر منها صار نفسي البس الفستان الأبيض وخاصه انه عمري تجاوز ال25 ومجتمعنا ما برحم 
انا بنت عاديه عيوني سود طولي عادي بس ناصحه كان وزني وعالطالعه والنازله عماتي يحكولي انحفي هيك ولا حدا بفصلك 
بنت عمي مش مخلصه توجيهي بس مش ملحقه طلبات لانه عيونها ملونه وكتير ناس حكولي انه وجهي احلى من وجهها واذا ما بدنا نقارن الشكل هي فعليا بنت شعنونه وحبت نص شباب للبلد وانا الي كنت اهدي عليها دائما تترك هالقصص لانها صغيره بس ما كانت تهدا بأي عرس تقضيها ترقص من اوله لاخره وبعدها يبلشوا النسوان يطلبوها وانا ولا وحده تعبرني وبالآخر خطبت مهندس بلندن ورح تسافر بعدد شهرين 
انا حكيت اكيد العيب فيي لإني ناصحه رحت سجلت بالجيم واخدت رجيم قاسي وبلشت بدي انحف طبعا بهالفتره ما حدا رحمني كمان مالك نصحانه 
كل ما تشوفني وحده تحكيلي كنك نصحانه 
بس انا بعمل رجيم المفروض انحف رحت عند دكتوره تغذيه حكتلي انه عندي كسل بالغده وبدي اتعب زياده لحتى انحف مع هيك استمريت بالرجيم كنت مبسوطه من حالي 
بيوم كنت قاعده انا وأمي بالعرس اجت ست كبيره لعنا حكتلي مرحبا حكتلها اهلين فكرت انها بدها تخطبني 
اشرت عبنت عمتي الي قاعده عالطاوله معنا وحكتلي بتقربلك هالبنت قلتلها اه سألتني مرتبطه 
حكتلها لا 
راحت تحكي معها وتركتني انا كنت اطلع بحسره يعني هي بشو احلى مني بس عشانها شقرا وبيضا وطويله 
بس حكيت حرام هالحكي كل شي نصيب بكفي هاي اخلاقها منيحه 
ومرت الشهور وصار وزني هيك ارتحت شوي من نصاحتي صارت كل وحده تشوفني تحكيلي ماله وجهك نحفان مش حلو هيك 
انا مكنتش احسه نحفان صارت امي تاخدني عكل جمعات النسوان لعل وعسى تزوجني 
اه حستني اني حمل فوق ضهرها صرت بدي اصير وانا لسا بالدار عندها وكل يوم بعد يوم تيجي تحكيلي فلانه خطبت وانتي لسا 
صاروا يتقدمولي عرسان بس والله عاهات مش عرسان واحد اهله اول شي سألوا كم راتبي 
حسيتهم بشتروا وظيفه يومها صرت اطلع بأمي واحكيلها شو هادد واعتذرت منهم 
واحد لما قعد معي بلش يفاصل فيي عالمهر وكان مبين علي وعاهله بخيلين كثير 
واكثر شي جلطني كانوا يتقدمولي معظمهم يا مطلقين يا كبار بالعمر تقولوا اني خلص كبرت بستاهلش اخد واحد منيح 
بتذكر مره واحد عمره ومطلق وعنده ولدين اجا يطلبني وكان بتشرط بحكي بس لو عيونها ملونين 
عاساس يعني هو بنشاف 
بعد هالمرحله حسيت بتفاهه الارتباط والمجتمغ كله حكيت الله ريتني ما اتزوج وقعدت اطور من شغلي ولشتغل عحالي توليت منصب نائبه مدير بالشركه وصار راتبي احسن و وضعي احسن 
مع هيك كانت كل ما تشوفني وحده متى بدك نفرح فيكي بكرا بتعنسي 
غير امي كل ما اقعد معها تحكيلي ولك بنت جيرانا عمرها سنه وخطبت 
يما هاي طفله حرام تخطب اصلا 
قالت مهو زوجها غني ولا تضل بوجه اهلها مثلك 
يما كيف بتفكري هالتفكير انتي 
طبعا مرت جيرانا ما خلت كلمه ما مدحت فيها العريس قضتها تسمعني حكي عشان بنتي حلوه وصغيره الف واحد بتمناها 
مرقوا السنين وانا يئست اني اتزوج وخاصه اني قربت عال30 بس صرت رئيسه قسم والكل بحترمني بيوم وانا مروحه عالبيت كانت بنت جيرانا بتصرخ وبتحكي الحقير الخاين بضل يضربني مش متحمله العيشه معه وامها تحكيلها شو تفضحينا وتطلقي 
وفعليا لانها صغيره ما اتحملت اكتر معه واطلقت 
بيوم من الأيام دخل حدا عندي عالمكتب بدو يشوف رئيسه القسم شخصيا كان معصب وبصرخ بحكي وينها بس فات عندي صار يحكيلي انه معاملته جننته وابصر ايش حلينا المشكله واعطاني رقمه وقلي انا دكتور جراحه واعصاب واي شي بتحتاجي بعيد عن المرض انا جاهز 
ضحكت وقلتله بتعملي عمليه وصرنا اصدقاء 
بعد فتره حكالي قصته انه متزوج ومرته ميته بمرض وبعدها ما فكر يتزوج نهائي كان عمره وانا حسيت بشي جذبني اله وهو اعترفلي انه حبني 
اجا طلبني من اهلي كان واعي لدرجه انه امه ما طلبت ثلاجه ومواصفات خياليه هو اختارني لاني انا خطبنا وليله عرسي قعدت احكيله بتعرف كنت رافضه فكره اتزوج واحد مرمل حكالي وانا كنت رافض اتزوج بالمره 
بس نصيبي جمعني بأحلى واوعى واغلى انسانه 
قلتله عنجد بتشوفني هيك 
قلي وبشوفك احلى من كل شي 
من اليوم انت الي من اليوم بايدي المحبس لبسني الاغنيه لي بحبها 
حضنته برقصه السلو حسيت الدنيا كلها مش واسهه فرحتي حمدت ربنا اني ما تسرعت بهالقرار لانه بهالعمر انا لقيت شريك حياتي المناسب الي الي شاف روحي قبل شكلي وعمري 
واحنا نرقص حكالي اعترفلك انا ما فتت صدفه عمكتبك صاحبتك بعتتني 
حكتله كيف 
قلي هسا انتي مرتي بدون كيف 
سألوني ندمتي لانك تأخرتي بالزواج قلتلهم لا لأنه دائما بنت عمي الصغيره بتحكي ما حدا عاش حياته مثلك حقتي كل شي وتزوجتي صحيح الزواج حلو بسن اصغر من ال30 بس النصيب احلى ومع شخص بدوش ثلاجه بيضا وطويله ولا موظفه 
وخلي القطار يفوتك ولا يدعسك او تركبي في ويعمل حادث لما يغير اتجاهه 
اول يوم بالجامعه كان متعب خلصت دوام وقرفانه كل شي وقفت باب الجامعه لاستنى تكسي 
كانت ازمه كثير ولازم احشر حالي خاوه بينهم لحتى يصحلي اركب بس حامله شنته الهندسه بما اني سنفوره هندسه ومسطره ال طالعه منها وخايفه تنكسر وفوق هيك مشتريه كتب للفصل 
عرقي بنقط و وجهي صار الوان و واقفه بتأفف ولو تنفخ بوجهي بعيط 
ضليت واقفه عجنب لخلصت الأزمه واجى تكسي وقفلي طلعت معه بس عطول شغل السياره وضل ماشي ما اخد ولا راكب غيري وطول الطريق وهو يضحك وشوي يصفن 
انا متت من خوفي صار يجيني خيالات رايحه جاي واحكي اكيد رح يخطفني مسكت الجوال ورنيت عأمي وقعدت ادردش معها بس خلصو المواضيع وبطل في اشي احكي والجامعه بعيده عن البلد قلي تخافيش مني عمي انتي بجيل بناتي 
انا ضحكت وقلتله مش خايفه 
بعدها صار يحكي بتعرفي بنتي بعمرك والسنه كانت توجيهي وجابت بال90 كنت حابب ادرسها بهالجامعه بس الظروف ما سمحت 
قلتله و وين بتدرس 
قلي لا اجا نصيبها وخطبت كله من امها مستعجله عليها تقولي هم فوقها 
انا بطريقه عفويه رديت بس حرام تزوجوها وهي شاطره دخلوها جامعه 
شفت الدمعه والغصه بعيونه حكى انا طول عمري بشتغل وبشقى لأعلم هالبنت لانه اخوها هامل وطلع من المدرسه وكان املي فيها بس حليله يمرض لما اخته صارت توجيهي ودفعنا كلشي لنعالجه 
قلتله طيب خلي خطيبها يدرسها 
قال اخ بصوت مليان غصه ولك اخ انا شو طالع بايدي هو بدو ياها مش متعلمه 
هو مش متعلم 
ضحك وقال لا هو دكتور بالجامعه 
انا فتحت تمي وحكيت بعقلي ولاي لهون العرط يم دكتور وطالب وحده مخلصه توجيهي وما بدو يعلمها 
وصلت على البلد زبط المراي واطلع فيي وحكالي عمي اوعك اوعك تتزوجي قبل ما توخدي شهادتك وان تزوجتي خلي يكملك تعليمك ترا هاي سلاحك الوحيد وديري بالك عحالك 
قلتله دير بالك عبنتك وتحرمهاش من التعليم ضحك بوجهي وقلي الله كريم 
مشيت لوصلت الكراجات وانا افكر في نفسي اعطي رقمي واخلي ابوي يعلم بنته نفسي اعمله شي صحيح نسيت ادفعله 
صرت الاخم وادور علي 
سياره من وراي بتزمر اطلعت لقيته هو انا خجلانه منه بحكيله نسيت ادفعلك 
قلي نسيتي الجزدان كله هون خدي عمي وانتبهي عاغراضك يا الله شو انه ابن حلال شفت مره كبيره يدها تطلع معه بتقله انها ناسيه جزدانها بالدار وبس توصل بتدفعله قلها اطلعي وما عليكي 
بعد فتره بالجامعه صدفت وركبت معه كان مبسوط ومكيف بحكيله بتتذكرني عمي قلي اه منسيتيكش من يومها بنتي دخلت جامعه 
قلتله شو صار 
قلي المره الي طلعت معي خرفتها القصه وتبرعت تدرسها منحه 
والدكتور 
قلي الله يخزي خليته يطلقها 
حسيت الفرحه بعيونه الفخر وكل شي حلو نزلت من السياره وبحكي صحيح ربنا ما بنسى حدا 
وما جزاء الاحسان الا الاحسان 
اتصلت علي صاحبتي وحكتلي ساره تعالي بسرعه عالمطعم الفلاني 
حكتلها انا مش جعبالي اطلع عمطاعم ونفسيتي لا تسمح بس اصرت علي بشكل مش طبيعي وصارت تحكيلي انا عازمتك انا لبست وتزبطت تذكرت اني متقاتله مع خطيبي ويمكن بدو يعملي مفاجآه لبست احلى لبسه عندي وتمكيجت ولبست كعب ومحضره حالي لأحلى حفله وأخدت تكسي على المطعم 
بس وصلت لقيت صاحبتي قاعده وبتعيط 
انا صرت احكي ولله يا خطيبي مش قليل لتعمل هيك مفاجآه وبهالطريقه المحبوكه 
قعدت عندها عالطاوله صارت تبكي وتحكيلي عن حياتها بتحكيلي انه مش زابطه معها ولا بأشي بتحاول تنجح بالجامعه مش ناجحه بتحاول تحب مش زابط معها الحب بتحاول تصلح علاقتها بعيلتها مش زابطه 
انا قعدت اواسي فيها واستنى خطيبي يفاجئني وكل شوي اطلع حوالي واضحك حسيت اني مبسوطه من جوا فرحانه ومطنشه كلامها وبحكيلها اه اه لانه حاستها بتمثل 
رن تلفونها راحت تحكي على جنب انا هون اتأكدت انه في مفاجآه بالموضوع قلبي صار يرقص من الففرح وحكيت لازم اصلح الموقف مع خطيبي بعتله مسج حبيبي انا اسفه على الشي الي صار وانا عصبت عليك كثير وضغطك بعرف انه وضعك المادي حاليا ما بيسمح لتجبلي اللبسه الي عجبتني ومقدره ظروفك 
عطول خطيبي رن علي حكالي حبيتبي انا كنت بعرف انك بنت اصول ويا الله شو بحبك وسكر التلفون 
انا هون قعدت على اعصابي استنى الكاميرات وخطيبي 
رجعت صاحبتي قعدت جنبي وصارت تحكي عن اهلها وكيف انها اشتاقت لأمها وامها مسافره ومريضه 
تئذكرت انه زعلت امي الصبح لما حكتلي اقوم اجلي الجليات وحكتلها اني تعبانه وكيف لما نصحتنني ما البس البلوزه عصبت عليها بعتلها مسج يما انا بحبك وانا اسفه 
ما اشطر صاحبتي بالتمثيل زي كأنه عنجد بتحكي صرلنا ساعه ونص بالمطعم ولهسا ما صار شي وما حدا فاجئني انا صرت احكيلها مخبيه اشي عني تحكيلي لا يلا خلينا نقوم 
قلتلها ولك وين نقوم 
قالتلي خلص بكفي اطلعت فيها طيب وخطيبي 
ضحكت وحكتلي ماله 
ما بدو يجي 
حكتلي مالك انجنيتي يلا ودفعت الحساب وطلعت وانا لسا بطلع حوالي عاس يفاجئني روحت عالبيت ولقيت صاحبتي منزله بوست شكرا لصديقتي الي بتسمعني وبتخفف همي وبتترك كلشي وبتيجي عندي انا كنت منجنه وزعلانه لانه توقعاتي خابت بس فكرت فيها قديش هالقعده خلتني اراجع حالي بكثير مواقف صارت صحيح ما اتفاجئت من خطيبي ولا صار مثل المسلسلات التركيه بس صالحته وكان شي حلو بينا 
رن الجرس ركضت من فرحتي اكيد اجى يفاجئني هون فتحت الباب لقيته ابوي جايبلي جاتوه وهديه دبدوب كبير معرفتش شعوري وقتها ولا عرفت شو احكي ولقيت امي من وراي ماسكه قطعه دهب وبتغني كل عام وانتي بخير وفجأه حدا غمض عيوني وحكالي كل عام وانتي حبيتبي وخطيبيتي والي هي صاحبتي بتحكيلي 
ولك ساره ولك ساره وين نمتي 
صحيت عصوتها بالسياره واحنا مروحين من المطعم غفيت وحلمت قلت حظ اعطيني وبالبحر ارميني 
مجرد الخيال خلاها تصالح نفسها كيف لو جد فرحت مرتك او خطيبتك او اختك ورده يمكن تخلي يومهه احلى وتراجع حالها وتصالحك المفاجآت شي حلو بالحياه 
تغربت بعد ما تزوجت على طول بالبدايه كنت مبسوطه اني رح اطلع من هالبلد واشوف الناس كيف عايشين وكنت اضل احكي لاختي رح اتزوج واخلص منك ومن مشاكلي معك قضيتها اول شهر انا وزوجي مشاوير نتعرف غلى البلد وما حسيت لا بزهق ولا اشي بعد ما خلص الشهر 
زوجي صار يطلع الصبح عالشغل ويرجع المسا يسهر شوي معي وينام صفيت قاعده بين الحيطان وزهقانه حالي وادور عأي اشي اتسلى في كنت دائما احكي مع اهلي ويسألوني عن حالي اكون احيانا متقاتله مع زوجي والدمعه بعيوني احكيلهم اني مبسوطه ومرتاحه كتير واسكر التلفون واصير اعيط 
كنت حساسه كتير اي شي يحكيلي ايا اتضايق منه واحس انه بستقوي علي عشان لحالنا بالغربه واهلي مش هون مع انه تصررفاته كانت عاديه وهو مننيح اقترح علي اتعرف على ناس هون لاقضي وقتي معهم صار عندي صاحبه بعد فتره وكل مشاويرنا وعزايمنا مع بعض بس لسا حاسه شي ناقصني 
لما كنت اتصل عاهلي واشوف خواتي كيف مجتمعات اكون نفسي انط عندهن ويرجع يوم واحد بس مع بعض 
مره تقاتلت انا وزوجي وعلي صوته علي كثير وبهدلني مع اني مكنتش غلطانه بس انخنقت وصرت اعيط حسيت الدنيا ضاقت علي رفعت السماعه بدي اتصل عصاحبتي بس ردت حكتلها الو 
كنت بدي احكيلها عن زوجي وشو عمل بس شي خلاني اخاف واتراجع قلت رح تشمت فيي 
سكرت التلفون ورنت علي اختي بتقلي كيفك 
قلتلها منيحه 
حستني اني مش منيحه من صوتي فجأه لقيت حالي بعيط وبحكيلها كيف مخنوقه من زوجي ما عملت اشي صارت تحكيلي ولك هبله زوجك ملاك جنب زوجي وانتي صايره حساسه وخلتني انبسط 
بس سكرت التلفون معها اشتقت لاختي كتير تذكرت كيف كنا نتقاسم شغل البيت كيف ننام انا وياها بنفس الغرفه ونتقاتل على التخت وعلى الضو كيف الصبح كنت اطلع مثل الحراميه لحتى ما تشوفني لابسه بلوزتها زبس ارجع تبهدلني قديش مشاكل صارت بيني وبينها بس كنا نتصالح بنفس اليوم حكيت براسي يا الله ما احلى الوطن والاهل ما احلى الأخت وما اصعب الغربه 
وصرت افكر بكلامها الي انه الي عمله زوجي شي عادي بس لانيي بعيده عنهم انخنقت زياده وفعلا بس روح عالبيت كان ولا كأنه صاير شي وصالحني وحكالي رح ننزل عالضفه حسيت انه اعطاني كل كنوز الدنيا 
واكتشفت شغله وين اهلك هو وطنك 
حكالي الدكتور مبروك انتي حامل 
بس الولد رح يكون مشوه لأنه انا وزوجي ولاد عم وعيلتنا كلها ما بزوجوا الا لقرايب 
زوجي صار يحكي خلينا ننزل الولد كيف بدو يعيش مشوه بس انا رفضت هالشي قلتله هاد روح وحرام اقتلها 
خلال ال9 شهور بكل فحص كان الدكتور يحكيلي هالولد رح ينولد مشوه نصيحه نزلي لأنه رح يغلبك كثير 
بس انا كيف اتنازل عن قطعه من روحي هاد ابني الي كل ليله بتخيله وبسمع صوته 
اجا موعد ولادتي دخلوني عمليه قيصريه لأنه وضع الجنين الصحي مش كثير وجع الطلق كان وجع لا يطاق حسيت اني رح موت عيطت وصرخت بس لما خلص مفعول البنج وشفت ابني كل هموم الدنيا راحوا ابني كان عنده تشوهات خلقيه وتأخر عقلي حكولي ما رح يكون طفل طبيعي كانوا الناس بطلعوا علي بحسره وانا فرحانه في قد الدنيا 
سميت ابني محمد محمد كان صعب يرضع مثل الصغار لانه عنده مشاكل بالبلع كثير دكاتره حكولي ما رح يعيش اكثر من سنه لانه الي مثله ما بعيشوا كثير واجهت صعوبات بتربايته ونظره المجتمع لأله واجهت مشكله بتعليمه لأنه عنده مشاكل بالعقل مع هيك ضليت اكافح واناضل وكنت دائما فخوره في لما يحل مساله رياضيات ولو بسيطه 
اجت ايام صعبه احتجنا فيها لعمليات كثيره لحتى يضل عايش كلهم كانوا يحكولي بترتاحي 
بس انا كنت اعتبره قطعه من روحي واضل ادعيله 
لما صار عمره سنه صار وضعه صعب اكثر وصار الوعي عنده يقل بس الي بحبه في انه بين الكل بميزني بيضحك بوجهي ومثل الولد الصغير بريئ كثير 
جارتنا الي كانت نضل تسمعني حكي انه ابني عاله وغلطا اني جبته ابنها مسكو بقضيه مخدرات وسجنوا وبعدها لما طلع من السجن مرحبا ما بحكي معها 
صحيح ابني مريض بس ما بئذي حدا وحنون كثير 
المجتمع شايف محمد عاله علي وانا شايفه المجتمع عاله على محمد وانا فخوره بابني كثير ورح ضل قدمله لاخر لحظه بحياتي 
ولا تنسوا غربوا النكاح لانه زواج الاقارب بعمل مشاكل 
الأم ما في انسان مثلها ما في حدا بقدر يضحي مثلها هي لي بتحب ولادها لو شو ما كانوا الي بتتحمل مرضكم وتأففكم لي بتحارب لحتى تصيروا اشي مهم بهالدنيا الام نعمه حافظوا عليها واياكم تزعلوها لو شو ما صار 
هيدي امي بتعتل همي 
حظ القبايح بالسما طايح 
هيك صاحبتي دانيا صارت تحكي لما عرفت انه سوسو البشعه خطبت شب دكتور و وضعه المادي بجنن كنا قاعدات بالساحه البيضا و رنا قادحه معها ليش سوسو خطبت ما خلتلها ولا كلمه لا بتعرف تلبس ولا بتعرف تحكي مع هيك خطبت واحد بجنن طمه تطمني انا وحظي 
ردت عليها صاحبتها وقالتلها فوق ما هي بشعه البنت قليله ادب ومش مخليه شب من شرها 
نطت تيما وحكت ولك مش قبل فتره شفتها بكوفي شوب مع واحد قاعده لزق لزق في 
دانيا صارت تحكي ولك هاي فلتانه رن تلفونها لدانيا ردت 
الو حبيبي 
وحكت مع حبيبها صاروا البنات يحكولها شو وين بدك تروحي انتي وعماد 
صارت تضحك وتحكي طالعين انا ويا على المطعم تيما تحكيلها يعم يعم نيالك 
وانا فاتحه تمي ومستغربه ما قبل شوي علقوا وشرشحوها لسوسو عشان كاينه شايفتها تيما مع شب بعد بشوي اجت سوسو قامت تيما تحضن وتبوس فيها وتحكيلها حبيبتي الف الف مبروك انبسطنالك 
ودانيا تحكيلها ولك انتي احلى من خطيبك ما شاء الله لابقين لبعد بتستاهلي كل خير 
وانا لسا مصدومه من الي صار روحت من الجامعه وفتت على البيت 
فتت عغرفتي رنت علي سوسو كانت متضايقه حكتلي بدي شوفك 
طلعنا انا وياها صارت تحكيلي انه صرلها فتره عندها مشاكل بالبيت واخوها من مرت ابوها بضل يعمل مشاكل وكاينه طالعه معه لتحل المشكله ويرجع عللدار صارت تبكي وتحكيلي انا معمريش كملي شي امي ماتت قبل ما اشوفها وشغل الدار كله علي وبلحقش حتى البس واتزبط متل البنات لاني بشتغل بعد الجامعه 
صفنت فيها يا الله قديشها بنت منيحه وطيبه وشو روحها حلوه مقارنه بتيما ودانيا 
خلصت حكي معها وروحت عالبيت حسيت اني مخنوقه ولازم ابهدل صاحباتي بحكي مع امي علي صار اليوم امي صارت تضحك وتحكيلي معمرهاش الملايح كانت بالشكل وهاد مثل ما بنطبق على المظاهر الزائفه والدلع واللبس الملايح هي بالتعامل والطيبه والاصل وربنا بعطي لكل شخص الي بستاهله مش شرط الجمال الخارجي 
بعدين مين قلك انه سوسو مش حلوه وانها تيما احلى منها الحياه تكامل بين مش شكل وما شكل وما حدا بشوف عوجات رقبته نصيحه يما اتركيكي من هالصاحبات وضلي مع سوسو هدول بتصاحبنش 
حكيت اه واله مين احنا لنحكم هاي حلوه او بشعه وبنكون ابشع من لي بنعلق عليها 
مثلي مثل اي بنت بفتره مراهقتي وتأثري بالأفلام والمسلسلات التركيه حبيت شب هالشب كان منيح كثير وحنون وبعطيني اهتمام مش طبيعي يوقفلي عباب المدرسه يرميلي ورده رساله بالأول كنت اخاف بعدين صار يحكي معي ويطلب رقمي ما كان معي تلفون اعطيته رقم تلفون البيت عشان لما يطلعوا اهلي يحكي معي 
مرقوا الأيام واحنا نحكي لحد ما مسكني ابوي ويومها قام قيامتي بهادل وضرب انا عارفه حالي غلطانه بس شو الغلط ما عرفت اتصلت علي لما هدي الوضع بالبيت وقلتله ابوي ضربني تعال خطبني 
ضحك ضحكه طويله وبصوت عالي وقلي مجنونه شو اخطبك انا لساتني بالجامعه وانتي بالمدرسه 
ومن يومها بطل يرد على اتصالاتي وبطلت اشوفوا باب المدرسه كنت احبه واشتقله وفايته عالتوجيهي ومش عارفه ادرس نجحت بالتوجيهي بس بال70 جبت من قله تركيزي عالمدرسه وانا لسا بدعي علي 
لما فتت الجامعه مثل هجين و وقع بسله تين اختلاط وشباب وين ما اروح تحرر وفش اهل يشوفو شو بعمل من وراهم صار الشب يحكيلي صباح الخير احبه 
تايهه ومش عارفه شو بدي شو الغلط بالحب 
كنت كل مره اسأل حالي هالسؤال يجاوبوني اما قليله ادب او ابوي يبهدلني ولله لو تحبي الا نقطع راسك 
واي ممنوع مرغوب صرت بددي احب خاوه اقلد البنات الفايعات بلبسهن طريقه كلامهن واحكي مع كل الشباب واتمجنن 
لوقت صحيت عحالي انه البنات الي كانوا بشجعوني لاحب وهيك خطبوا واتزوجوا وصار يعطوني مواعظ والشب لي تركني اتزوج بنت بالمدرسه بعد اقل من سنه والشب لي حبيته بالجامعه وحكالي ظروفه ما بتسمحلو يرتبط عمل طوشه معي وبعدها بشهر خطب 
وانا اول عريس اتقدملي وافقت علي وكان من شروطه تكون بنت مؤدبه ومش حاكيه مع شباب وما في مثل سمعتي بللبلد 
بس دائما بفكر شو كاين عامل بحياته لحتى ياخد وحده مثلي مخلتش شب محبتوش 
بعد سنه من زواجنا ولما جبت اول بنت كان زوجي طول الفتره يعاملني منيح وحنون وطيب علي كثير كنت احكي براسي معقول رغم الاخطاء الي عملتها انه هيك اكون تزوجت واحد منيح بمرضي كان يوقف جنبي بتعبي اول واحد يشتغل عني ولما تسكر الدنيا بوجهي يفتحها هو من كل النواحي 
عوضني عن سنين الضياع الي كنت فيهم عن القصص الطرمه ليي دخلت فيهم عرفت انه الحب الحقيقي هو لي بقدملك كل شي بدون ممقابل لي بطلبك من اهلك وبخلي كل الناس تشهد عحبكم صحيح في حب قبل الزواج بس ليش ادخل حالي بقصص ما رح تجبلي الا وجع القلب وبيوم من الأيام الاقي حالي وحيده وهدولك تزوجوا وعاشوا حياتهم 
بس انا بضل خايفه انكشف بضل متوتره يشوفني حدا طلعت معه ويخرب زواجنا 
واكيد مش الحق عالشب لي ضحك علي بلتوجيهي الحق عاهلي الي ما علموني شو هو الحب الي ما اهتموا فيني الي عاقبوني بدل ما ينصحوني الحق عكل الناس الي كانت تشجعني من قدامي ولما تكبر بنتي بدي اعلمها انه الحب اشي حلو بس بعمر مناسب ولما تكون قد قرارها ويكون رجال بحبها ليرتبط فيها مش ليتسلى فيها 
هاي قصه النمله الي اتعرفت عليها 
انو تكون نمله اشي مو سهل ابدا 
الحياه صعبه لتاكل لتشرب ولحتى تطعمي ولادك 
قصتي بلسشت من لما اجيت على هالدنيا 
ما لقيت لا امي ولا ابوي 
كلهم نفس بعض نفس الشكلل 
رحت يومها بدايه حياتي 
ادور على اكل لقيت فتات خبز بحجم عملاق وهائل بالنسبه لألي 
قربت شوي عليها لقيت الوحش الكبير المكنسه بتكنسيني وبتحطي بلسوبر ماركت الزباله 
انا هون بلشت اشوف الحياه حلوه وأنو مليان شغلات وخبز بس كلهمم كبار وانا بدي اكل 
لما وصلت السوبر ماركت اتعرفت على النموله صاحبه السوبر ماركت 
حكتلها بدي اشتري بس ما قبلت لأنو ما معي فتات صغيره حكتلي روحي جيبي فتافيت صغيره ببيعك 
ويبلشت مهمتي الصعبه بالبحث عن لقمه العيش 
اضطريت اطلع من السوبر ماركت 
وبالطريق لقيت ولد صغير بلعب كان اكبر مني بكتيير 
وصارر ياخدني يمينين وشمال 
ويرمي علي خبز وانا اصلا حجمي صغيير واوقغ على ضهري وما اعرف ارجع على بطني 
و وقتها اتدوقت طعم الخببز لأول مره بحياتي 
كان زاكي كتيير 
بس حسيت انو لازم اروح عالتواليت بس هالولد مش مخليني اتحرك 
انا اروح يمين هو يرورح يمين بأصبعو المتوحش 
وهكذا لعملتها عحالي 
وصارو كل النملات يضحكو علي 
وانا بلشت ايأس 
وأخيرا اجى الفرج واتحرك الولد الصغير وتركني بحالي 
انا حملت فتفوته خبز وركضت عالسوبر مارركت 
بس وصلت لقيت السوبر ماركت فاضيه وحتى نموله معزله ومش موجوده 
صرت اعيط لسمعني نمول 
اجى نمول وحكالي مالك 
حكتلو القصه فقرر انو يساعدني ويعرفني على اصحاب جداد وعيله جديده 
بس نمول طلع شرير 
عرفني على نملات عاملات وكان مصنع لأنتاج الطعام 
لبسوني مريول المطبخ وحكولي من يوم وطالع مهمتك تطعمي النملات الصغار 
انا اصلا صغيره 
بس هدول بنات الملكه وصرت اتعلم اطبخ واعمل اكل للنمولات 
ولما كبرت شوي 
حصلت على ترقيه وصررت من وصيفات الملكه 
وقررو يزوجوني 
بس انا ما رضيت اتزوج 
وهربت مع حبيبي نامول 
حبيب نامول تعرفت غعلي بالقصر 
اول ما قررنا نهرب 
والحياه بلشت حلوه 
خبط حدا على حبيبي ومات 
عيطت كتيير وكملت مشواري لحالي 
لحد ما الحياه ضحكتلي كمان مره وصرت اقدر اجيب الاكل واهرب واكل لحالي 
طمع فيي نامل هاد واحد تاني وحكلي انو بدو يتزوجني 
بس اكتشفت انو طمعان بمخزون الطعام الي عندي 
وبيوم عرسنا 
حدا رش بف باف وماتو كل المعازيم والعريس 
انا قررت ما اتزوج وهييك لوصلت عند هديل وحكتلها القصه 
شايفين النعمه انو تكون انسان 
غلطه ممكن تتغير حياتك وتصير انسان ثاني قبل ما اعرفه كانت حياتي اشي وبعدها صارت شي ثاني تماما بتذكر الي صار 
صاحبتي بتصرخ ولك سامر بعتلك مسج 
بحكيلها اه اه 
بتحكيلي سامر صاحب الشركه ما غيره 
حكتلها اه بس اكيد بدو اشي او يتسلى مثله مثل هالشباب 
قالتلي ولك زبطي 
هاد الحكي لي دار بينا بعد ما روحت صاحبتي صفنت بالمسج كثير شو بدو مني هاد 
بهالوقت بعتلي شو بتعملي 
انا متت من الرعبه كنو مراقبني ما رديت علي 
رجع بعتلي شو ثقلانه علينا ردي 
رديت الحمد لله بخير 
قلي بدي اشوفك ضحكت واستغربت من جرئته لسا ما بعرفك 
وسكرت الفيسبوك ونمت 
صحيت تاني يوم ضايل طول الليل يبعت مجنون رسمي اتصلت علي امي بتحكيلي شو صار معك موافقه عالعريس اتصلو اهله وسألوا 
قلتلها مش عارفه خلي يجي هو واهله وبنردلهم جواب 
روحت عالبيت مسكت جوالي 
لقيته باعتلي شو وينك ليش ساكته 
انا عصبت وحكتله مش كانك ماخد علي زياده قلي ولشو معقدتيها المعرفه مش بالايام 
حكتله ريح راسك انا جاييني عريس ورح اخطب 
ضحك ضحكه طويله وشو يعني هالانجاز 
قلتله عادي مثلي مثل اي بنت 
قلي طيب شو في اشيا مشتركه بينك وبين العريس 
ضروري يكون شي مشترك المهم ابن حلال ومحترم 
بس هدول ما بكفو لتترتبطي بشحص طول عمرك 
ولا شو بكفي اصاحب طول عمري مثل ما انت بتفكر 
قلك اني انا بس بصاحب 
بهالوقت نادت امي تعالي جهزي حالك قبل ما يجي العريس انا عطول انعجقت حكتله باي بدي اجهز حالي لاشوف العريس 
قلي ولي تجهزي حالك خلي يقبل فيكي مثل ما انتي 
قلت براسي يما شو مفلسف وحكتله باي 
وقفت قبال المراي قعدت ادور على شي البسه قلبت الخزانه قلب كان في حبه بوجهي ما خليت مكياج لحتى اخفيها وتوترت 
اجو بالليل كانت كل اسئله امه اذا بعرف اطبخ او لا وتضل تطلع علي من تحت لفوق حكيت عادي حقها واجى الوقت لي اقعد انا ويا ضل ساكت اولها بعدها حكالي شو اكثر طبخه بحبها وشاطره فيها 
وما سألني اي شي ثاني ضل ساكت وانا ساكته مع هيك ارتحتله كان مبين ابن حلال 
مرقت الأيام وقبلت اشوف سامر بالجامعه قعدنا انا ويا بالساحه قضاها يحكي عن شغلات بتهمني ويهتم فيي كثيرر بشو بحب بشو بكره ما خلا سؤال ما سأله كان عنده كاريزما رهيبه انجذبت لأله 
وصار كل يوم يتصل علي صبح ومسا بالوقت الي انقرأت في فاتحتي على الشب 
صرت اشوفه ممل وانه ما بهتم فيني مثل سامر وكل مره اجل كتب الكتاب ما اطيق تصرفاته وسامر كان عارف انها مقريه فاتحتي مع هيك ضل يحاكيني 
بيوم حسيت انه بحب سامر وصار لازم اترك الشب 
بحكي معه حكتله انا تعلقت فيك بعتلي شو 
قلتله بحس انك بتحبني 
ضحك بصوت عالي احبك ولك انتي خاطبه 
بس انا قررت اترك 
وليش تتركي 
لأنه ما خلاني اكمل قلي وانا اخيرا حبيبتي وافقت ورح اخطبها 
وقتها حسيت انه الدنيا كلها مش واسعتني رح ابكي بعد دقيقه وسكرت الخط وصرت اسب علي ورحت حكيت للشب انه نكتب الكتاب اليوم 
رحنا وكتبنا الكتاب وبطلت احكي مع سامر نهائي وهو بطل يحكي معي اخر شي بعرفه انه خطب 
بعد سنه من زواجي التقيت بسامر صدفه بالسوق انا كنت مش مبسوط كان مبسوط كثير وماسك بإيد مرته اطلعت علي باستحقار كان نفسي اشوفه منهار مثل ما بصير بالافلام 
طول وانا بالطريق وانا اسب علي وادعي علي اتصل علي زوجي بحكيلي لي تأخرتي حكتله هيني جايه بصوت معصب وسكرت 
بس وصلت البيت فتت زهقانه حالي وقرفانه من كل شي واحكي بعقلي نيالها شو بهتم فيها سامر وانا طمه تطمني على حظي الخايب الي عندي مستحيل يمسك بايدي بالسوق ولا بهتم 
اجا زوجي شافني متضايقه لقيته طابخ الأكله لي بحبها وبحكيلي اليوم انا بدي اطعميكي 
انا استغربت انه طابخ بس اكلت وانا مبسوطه 
فتت عالفيسبوك عبروفايل سامر وصرت ابحبش بين بوستاته كانت كلها بوستات منه لمرته وكلها حب واهتمام انا عصبت كتير وصرت احكي هاد لي عندي بحياته ما نزلي بوست 
وضليت دائما محمله زوجي جميله واحسه انه بهتمش فيي واعمله مشاكل عالطالعه والنازله لوقت شفت اخت سامر بالسوق وكلمه تجر كلمه 
حكت الله يهدي مورجي لمرته الويل وصارت حردانه مرات 
بحكيلها ليش 
قالتلي بغار وشكاك كثير وعكل شي بعملها مشكله 
رجعت بذاكرتي كتير تذكرت انه اهتمامه ما كان اهتمام هو كان شك كان دائما يسألني شو بعمل و وين رايحه ويطلب بالتفصيل مني احكيله كل شي وانا اكون مبسوطه انه ياي بغار 
وتذكرت كيف زوجي بوثق فيي وبحبني وانه من يوم ما تزوجنا ما زعلني بحرف عرفت انه نصيبي الحلو وانه اشي منيح صار معي 
وعنجد كل انسان برتبط بالشخص الي بناسبوا وصرنا انا وزوجي متفاهمين اكتر وبحبه اكثر من كل شي 
وقديش شغلات بنشوفها وبنفكر صح بتطلع غلط وشغلات بننخدع فيها عالفيسبوك وهون وهناك وبنفكرهم مبسوطين وبتطلع حياتهم مليانه مشاكل والمشاعر الحقيقه مش بالحكي بالفعل 
قاعد عند الطبيب النفسي ومبلش يسأل في شو اكثر شي بتحبه 
امم امي 
طيب وأكثر شي بتكرهه 
امم امي كمان 
الدكتور عصب وحكالي احنا جديين بدك تتعالج بدك تجاوب صح وبعد ميه سؤال وسؤال حكالي بتيجي على موعد بكرا 
دفعتله كشفيه وطلعت من عنده صراحه ما ارتحت حسيت اني بجو تحقيق بعدين لو حكتله همومي كيف رح يحس فيي وصلت الدار كالعاده ابوي وامي مطاوشين عشاني امي بدها ياني ا مهندس وابوي بدو ياني دكتور وانا صافف عجنب ومش عاجبتي كل هالدواوين انا بعرف بدي جرافيك 
حكيت السلام عليكم ولا حد رد فتت على غرفتي اتصلت بصاحبي قلي كيفك يا زلمه 
قلتله مش منيح 
قلي ولل ليش 
قعدت احكيلو تفاصيل بحياتي بقدرش احكيها لأي حدا حتى اهلي وهو مقضيها يتهبل ويحكيلي مالك بتردح مثل البنات يزلمه مش مستاهله مكبر الموضوع 
وبس قلتله اني رحت عند دكتور نفسي حش ضحك ولو شوي اغمى علي 
حكتله ولك ابوي بدو ياني دكتور وامي مهندس 
بكل بساطه قلي متفوتش جامعه 
قلتله بلا زناخه ولك انا تعبان بس ضل يمزح لسكرت التلفون 
حسيت براحه نفسيه مش طبيعيه حسيت اني صرت منيح وارتحت اكثر من الجلسه مع الدكتور هاد صاحبي من احنا وصغار بعرف مشاكلي بس ريحني لأنه ما كبر هالمشاكل بعيني خلاهم شي تافه وبضحك حتى ما قعد ينظر علي ويحكيلي متل التحقيق 
خلاني احكي كل شي بقلبي بطريقته 
احنا مش بحاجه لطبيب نفسي بحاجه لحدا يفهمنا يبكي معنا بمصيبتنا ويضحك علينا يفهمنا ويكون ملجأ لإلنا بكثير مواضيع بنخاف نحكيها لأهلنا 
بحاجه لصديق بس نكسر كل الحواجز معه وبالنهايه ما يبنبهم و ويعايرنا بحاجه للصداقه المليانه حب 
بعد27 سنه اكتشتفت انه الحياه مسخره ما فيها شي بستاهل لا نحب ولا نكره ولا حتى نتزوج ونجيب ولاد 
مثلي مثل اي شب بحلم ومثلي مثل اي انسان بشوف غيره بحق حلمه وهو مكانه قررت اهد احلامهم لحتى اسمي يكبر 
بالبدايه من لما البنت الي حبيتها تزوجت عسنه ثانيه جامعه واحد معفن ما بيسوى بصله عشان مصاري وعسنه رابعه كانت حامله عإيدها ولد ومطلقه برغم اني حبيتها الا اني شمتت فيها 
وبعدها لما كل دفعتي تخرجت الا انا وكم شب فاشلين ضلينا مكوعين ونعيد نفس الماده صرت بدي انتقم من الدكتور الي بسببه حملت الماده وبخلال الفصل اكتشفنا انه معه سرطان انا كيفت انشفا غليلي 
نجحت وتخرجت لما رحت على المقابله كان اسمي بعد بنت واحد واصل بهالبلد انا عارف انه رح يوظفوها تلقائي عملتلها طوشه وصرت استفز فيها لحتى طردوني انا وياها شفتها بتبكي دلوعه البابا كيفت 
وبعدها بلشت مرحله اكتشاف اخطاء الغير لحتى اخلص هالمجتمع منهم صرت اشوف رسام شاطر احكيلوا انت فاشل واشن حرب ضده واحاول ارسم لحالي وتطلع رسمتي بتخزي اكمل تعليق عالرسام 
احاول اكتب اشوف شخص ناجح بالكتابه ابلش احبط في واشن هجوم ضده لإني غيران على الأدب ومحاولتش اكتب 
حتى لما قررت اتزوج دورت على بسه مغمضه وحده بتفهمش ال1 من ال10 لحتى اربيها عإيدي واكون انا متعلم اكثر منها واشوف حالي عليها 
لما اشوف مبسوطين لازم اعلق عليهم اخرب الانسجام الي بينهم بأي طريقه واشوفهم تمشكلو لانبسط 
مشى العمر وكبرت لقيت حالي وحيد لا وظيفه ولا زوجه ولا ولاد البنت الي شمتت فيها لإنها اتطلقت تزوجت واحد ثاني معيشها ملكه والبنت لي خربت الوظيفه عليها صارت صاحبه شركه الرسام الي قلت عنه فاشل صار رسام عالمي والكاتب الي شنيت حرب ضده كتب افلام ومسلسلات وصار مشهور كثير والبسه المغمضه الي تزوجتها سرقت دهباتها وفلوسي وهربت لانها متحملتنيش وانا صفيت لحالي وحيد وهايف يصير معي المرض اكيد عارفين شو هو نفس مرض الدكتور الجامعي الي شمتت في 
قصه خياليه بس تخيلو كل شي بحياتنا بصير هيك الشغلات السودا الي بنتمناها لغيرنا فشلنا الي بنحاول نحمل غيرنا ذنبه والشماته والمسخره عاحلام الناس تخيلو تلف الدنيا وتدور وتعطينا كل شي سيء بنتمنى لغيرنا ونلاقي حالنا بالوقت لي نشغلنا بالناس هدول الناس اشتغلو عحالهم ليوصلوا 
طول عمري بخاف من الزواج والولاده ما بدي اتزوج 
وما بدي احمل واولد واموت بالعمليه ويتربى ابني يتيم 
كانوا عقده بحياتي لأنه جارتنا ماتت وهي تولد ابنها وزوجها اتزوج عليها بعد ب شهور بس 
صرت احكي براسي ولله ما رح اتزوج لوقت تعرفت على شب بشتغل معي بيوم سيء كثير نقلو لعندي عالغرفه انا بوجهي وحمه دائما بحاول اخبيها لاني ما بحبها فبقضيها احط مكياج لاخفيها يومها كنت مستعجله وطلعت عاساس ما حدا بشتغل بنفس الغرفه معي والتقيت في 
اجا اطلع في وسألني لي بتبكي ولي بتحاولي تغطي وجهك 
قلتله لا بس وجهي مش كتير مرتاح 
قلي تسمحيلي انتي لو شو ما كنتي لا تخجلي من حالك كل واحد فينا في شي بحب يخبي مثلا انا عندي شامه من انا وصغير بكرهها لما كبرت صرت اشوفها اشي حلو وصار يضحك فيي تلقائيا انا شلت ايدي عن وجهي وهو اكيد شاف الوحمه بس ما علق عالموضوع وضل يحكي عادي ويضحكني 
حسيته اعطاني ثقه كبيره بنفسي روحت يومها بدون ما اغطي وجهي وصرت كل يوم والثاني اتعلق في اكثر وما انتبه للوحمه كثير العكس كان يضل يطلع فيي ويحكيلي هاي احلى شي بوجهك احلى من عيونك مع انهم عيوني حلوين 
لوقت اجا وقلي بدي اطلبك من اهلك انا غير الوحمه عندي عقده من الزواج بس هاد غير مستحيل يكون مثلهم بعد تفكير وافقت ما رح احكي عن فتره الخطوبه لأنها مع واحد مثله اشي بجنن هلما تزوجنا مرقت سنه عزواجنا وما بدي احمل 
هو حس انه انا عندي عقده من اللموضوع صار يحكيلي مش مهم الولاد خلص بس انتي تضلي بخير بس اشوف كيف لهفته عالصغار وكيف بطلع عليهم حملت طول فتره الحمل وهو يدعمني نفسيا يقدر عصبيتي يتحملني لماعيط بدون سبب اجا موعد الولاده انا صرت اعيط واحكيلو اذا متت سامحني لا تتزوج غيري بس هو اصر يفوت معي عالولاده مسك بإيدي طول الوقت صحيح كنت بتوجع وميته بس هو دعمني كثير وسمعت صوت ابنا ونمت صحيت لقيته جنبي قلتله شو صار 
ضحك وقلي يمرتي المجنونه انتي متتي وانا متت وهسا احنا بالقبر 
صرنا نضحك وكل المستشفى انلمت عضحكتنا 
تتزوجيش الا الي يكون سند الك الي يعطييكي ثقه بحالك وشكلك وعيوبك يتقبلك كيف ما كنتي بعيد عن تصنعك يوقف معك بكل المواقف يعاتبك اذا غلطانه ويحضنك بعدها اتزوجي الي حنيته هي اول صفاته لا غني ولا فقير ولا كبير ولا حلو اتزوجي الي بحبك انتي مش اشي ثاني 
طول عمري بحلم اكون شب بس اني انام بنت واصحا شب اشي من الخيال 
يومها كنت متقاتله مع امي عشان مش مخليتني اطلع على عيد ميلاد صاحبتي قال الوقت متأخر 
بس اخوي اجى قلها باي وطلع صرت احكي يا رب اصير شب واعيط وصحيت لقيتني صرت شب 
اول شي استغربت من حالي وبلشت اصرخ اجت امي بتحكيلي قوم يما يا احمد اشتريلني الفطور يما انا بنت سهام 
بس امي ولا عبرتني من الواضح انه الكل نسيني وبتعاملوا معي عاساس شب 
قمت مكسله من النوم ورحت اشتري فطور كنت مكيفه وا بدي انزل امي بتحكي كب الزباله بطريقك 
انا صرت احكي يي قرف ابوي ضربني كف عضهري خسفه خسف قرف يا ابن الشكعه نزلوا اليوم بدي انزلك معي عالشغل 
بس يابا انا ما صدقت اعطل عن الجامعه قلي روخ ولما ترجع بنتفاهم 
وصلت الحمص والفول كان المحل ازمه مش طبيعيه وقفت يمكن نص ساعه وزهقت حالي روحت افطرنا بالعاده بعدها كنت اروح احكي مع ساميه نحش صاحبتنا مسكني ابوي وقلي يلا عالشغل مش بدك تخطب وتتزوج 
رحت مع ابوي كان يشتغل بالباطون كان الجو نار وانا حاسه راسي رح ينطبخ يابا رح امرض وهو يقلي اشتغل يلا خسيت ضهري طقطق من الكياس الي حملتهن وياباي ما اصعب الشغل وجهي صار اسود اسود وبعد ما روحت ما كان فيي حيل لاطلع حتى الا هو بحكيلي ابوي روح جيب عمتك عنا يابا تعبان 
صرخ علي لاجيبهم وجبتهم وكل يوم صرنا على هالمنوال صحيح احيانا بطلع بطش مع اصحابي اه صرلي صحاب بس كل طشاتنا ممله وبنضل بالشوارع نتسرمح صرت اعاني من النسوان لما نروح عالسوق ساعتين وانا بستنى فيهم وروحي تفرفط ولا الشغل لحاله كارثه واخيرا قررت اخطب يا سلام محلا الاختيار 
طلعت الشغله مش بهالسهوله حبيت بنت وضليت الف حواليها وهي تصدني ومش معبرتني وما خليت ولا طريقه لاخكي معها بالاخر جبت رقم ابوها عشان اخطبها بس وصلنا بينهم طلبو مهر دينار وعرس بصاله دينار وفستان ب دينار غير الحفلات والكوفيره ولتلبيسات صرت اشتغل ليل نهار لاجييهن واحكي اخ ايام ما كنت بنت كان ولا بعمل اشي هسا علي اطلب واتدلل 
طبعا مرت الخطبه على هدايا وروحات وطلعات وفت مصاري وانا مش ملحق ومليون هم براسي وقروض ودار حماي ومستعجلين عالجيزه تزوجنا صارت تتصل كل دقيقه جيب اشي ابنك طلع الشيب براسي مسؤوليه البيت ومصاريفه اشتغل مش ملحق ولما اروح عالدار ارتاح تصير تنق بدها تطلع مشوار واصوات من كل النواحي جيب جيب روح تعال اشتري 
واخر شي صرت اصرخ مشان الله شو قل عقلي وخلاني اصير شب صحيت عأمي بتحكيلب ولك سهام مالك انهبلتي قومي ابوكي وافق تروحي عالحفله بقلها مصرتش احمد بتحكيلي شكلك انهبلتي 
حمدت ربي اني لساتني بنت وقلت فعلا الله يعين الشباب عحياتهم صحيح في بنات مظلومات ومش ماخدات حريتهن بس الشباب مظلومين اكثر 
انه يكون اخوك التوأم حاله خاصه اشي صعب كثير اول ما دخلنا الروضه دخلونا مع بعض انا يومها ضليت طول الليل اعيط واحكي لامي بديش افوت مع هالمعاق 
امي ضربتني وقالتلي تحكيش عنه هيك كان اخوي واقف قبالي وصار يعيط فكرته بعيط على شان بحكي عنه معاق كان على الكرسي المتحركه اجى باتجاه امي وقلها لا تضربي تامر صرت اتجكم وقلت عامل حاله حنون بللروضه صاروا الصغار يحكولي اخو المعاق 
وانا صرت اتمسخر معهم علي وهو صار يعيط عجنب وثاني يوم ما قبل يروح معنا وبعد فتره رجع عادي معنا 
وحتى لما فتت المدرسه صرنا اخوه هناك وهو كان مثل العار بالنسبه النا ودائما بدنا نبعد عنه ومنحكيش معه وهو يضل لحاله طول الوقت 
ولما يروح تسأله امي كيف يومه يحكي انه انبسط وانه احنا بنساعده مع انه بنسالش في وكنا دايما منلعبش معه حتى لما يجو قرايبنا 
هو راسه كبير ولما امي ولدتنا انا طلعت طبيعي وهو صار عنده نقص اكسجين صار مشلول 
بيوم من الأيام ركضو ولاد ليضربوني كنا بصف سابع لقيته جاي ركاض بركض بالعرباي عندي وبصرخ عليهم انهم يبعدو وصارو يتمسخرو علي شو يمعاق بدك تدافع عنه ودفشو وقع عالأرض بالعرباي انا وقتها صحيت عحالي وبلشت اضرب فيهم رحت قهدته عالعرباي وتأسفت منه وبسته وصرت اعيط وهو يعيط 
بعد هالمموقف صرنا نلاحظ انه اعاقته اشي عادي وانه طيوب كثير ومنيح وكبرنا وفهمنا انه هو مش عار وصار مميز ومحبوب بالمدرسه 
عرفت انه ربنا حرمه من المشي ومش طبيعي مثلنا بس خلا بقلبه الحنيه والطيبه وللتميز يا الله شو منيح 
اليوم اخوي متوظف بشركه هو المدير ففيها والكل بحترموا وبحبو والناس الي كانو يتمسخروا علي ما بشتغلو او بوظائف عاديه 
ويا الله شو بنحب نقعد معه وهو احلى اشي بحياتنا كلنا 
ما تخجل باخوك او اختك من ذوي للاحتياجات الخاصه هدول نعمه 
بعد سنتين من تخرجي بالجامعه اتصلو علي عشان وراق لازم اخدهم صحيت الساعه لبست وزبطت حالي 
كنت مبسوطه ليش مش عارفه طلعت بالباص الي كنت اطلع في كانوا كل الناس جداد ما في حدا من صاحباتي حتى الشوفير متغير حسيت بغصه 
وصلت الجامعه وشفت الي ببيع قهوه عالباب هاي ازكى قهوه بالعالم وقفت عنده لحتى اشتري وصرت اطلع حوالي واتذكر صاحبتي وهي تحكيلو حطلها سكر مسكتها ودقتها ما كان الها طعم في اشي ناقصها وكملت طريقي 
اول ما فتت الجامعه شفت صخرتنا قاعدات بنات عليها يا شو كان نفسي اروح واقعد عليها شو النا ذكريات عليها 
صرت امشي واتذكر صاحبتي الي تكون تركض قدامي يلا ولك اسرعي عالمحاضره صرت امشي بسرعه تلقائي 
وصلت باب الكليه و وقفت كأني بستنى حدا مستنيه اشوف صاحبتي عالباب تشلف القهوه من ايدي وتركض بالممر بس ما اجى حدا 
دخلت الكليه الكل فيها صار غريب لا في صاحباتي ولا حسهن ما في ضحكه عبير ولا صوت مرام بتصرخ وبتشرح بنص الكليه ما في غراضنا الي كنا نحجز الكراسي فيهم وقفت اطلع واشوف الناس الي بالمحاضرات هاد الدكتور الي كنا نحبه كثير اشوف الطلاب كيف بتأففو وبدهم يخلصو شفت بنت اخر الممر بتعيط وبتحكيلها الي جنبها اخرتك رح تخلصي جامعه وسرحت انا وتذكرت كيف كنت اخر سنه اعد الايام لحتى اخلص من الجامعه كم مره طنشت محاضراتي وكم مره نمت بالبيت لحتى ما اطلع عالجامعه لإني مليت كاسه القهوه بردت بإيدي اصلا ما الها طعم مميز صايره مثل هالمكان غريبه كثير 
تذكرت صاحبتي وهي تسالنا شو بدنا نفطر اليوم نقعد ساعه نستخيى وبالآخر نجيب يا سفيحه جاج يا مناقيش جبنه وزعتر من صباح الخير وكيف نتناوب كل يوم دور بنتين يشترولنا فطور 
اكتشفت شغله وحده انه الجامعه كانت مرحله بتجنن بحياتي وانه فعليا استفقدت كثير شغلات فيها انه هسا صارت غريبه عني والصحوه بكير الي كنت اتأفف منها بتمنى لو اصحاها واروح اتذكرت الشغل وتعبه وكيف الكل بحاول يثبت حاله ولو عحساب غيره كيف التزام ساعات وصعب تتعود علي ما في تغيب وتحكي ستي ميته ولا تقول للدكتور اجل الامتحان تعبانين 
عيشوا يومكم قبل ما يجي يوم تتمنو لو تنعاد اللحظه 
انا شب هامل وصايع من صغري من اول ما بلشت مراهقتي وتعارفي على البنات والتسليه فيهن بما انه غني و وضعي المادي منيح بصف تاسع بلشت ادخن كانوا حوالي شله شباب صايعين وبلشت شوي شوي انجر وراهم وبفتره من الفترات صرت اتعاطى حشيش معهم 
لما رسبت بالتوجيهي ابوي قرر يفتحلي شغل خاص فيي لحتى اعقل شوي واخلصه من مشاكليي فتحلي شركه ملابس تصدير واستيراد وبلش شغلي يكبر اكثر واكثر ونا يصير معي مصاري كثير 
كنت كل بنت اشوفها وتعجبني راس مالها كلمتين حلوين وباخدها وباخد الي بدي يا مين بترفض واحد غني وحليوه مثلي 
الا بنت تعرفت عليها صدفه عندي بالشركه كانت جامده وقويه كثير حاولت معها اكثر من مره وصدتني قررت اضحك عليها وأحيكلها اني بحبها لحتى تحبني بس حتى هالشي ما زبط معها 
حسيت بتحدي كبير انه لي هالبنت رافضتني وبعد مده قررت اخطبها حسيتها غير عن البنات الي عرفتهم مش هاممها مين انا واخلاقها عاليه خطبنا و وافقت علي وبعدها تزوجنا اول كم شهر زواج كان وضعنا منيح بس بعدها بلشت اخونها وارجع عالبيت متأخر واحيانا اكون سكران هي كانت تتحملني بس بفتره من الفترات حكتلي انه الطريق مسدود ولازم ننفصل وما بعرف شو لي صار وطلعت حامل ببنت اعطيتنا لحالنا فرصه نضل سوا 
مروا السنين وانا اخلاقي من اسوء لاسوء لا صلاه ولا صوم ولا عباده ليل نهار تحاول تهدي علي بس انا كنت مقتنع انه الصلاه الناس بتصليها لربنا يرزقهم وانا الله رازقني كبرت بنتي وصار عمرها سنين 
فتت يوم عالبيت لقيت امها بتعيط والبنت مرميه عالأرض ومش متحركه بنتي مريضه بالسرطان هيك حكولي الدكاتره قلتلهم كيف يعني هاي البنت اغلى من روحي بدفع كل شي لحتى تطيب بنتي رغم صغر سنها صحيت بالليل سمعت صوت رحت اشوف مين لقيتها وبتصلي وبتدعي يا رب اهدي ابوي يا رب خلي يصلي يا رب يبطل يضرب ماما يا رب طول بعمره انا وقتها صفنت صفنت ونزلوا دموعي معرفتش شو هالقوه الرهيبه الي فيها انا الي كنت منهار على وضعها وبستنى بالفحوصات وهي بتدعيلي رحت حضنتها وقلتلها يابا بوعدك بوعدك اني رح اصير اصلي واصوم والتزم وابعد عن كل الشغلات الي مش منيحه ثاني يوم رحت عند الدكتور حكالي انه الورم طلع حميد ركعت عالأرض وصرت اشكر ربنا ا انه ما حرمني منها انه صار هالشي لحتى اصحى على حالي وارجعله واحس بحاجتي لأله يا الله شو حياتي صارت احسن بعد هاللحظه وشو صرت مرتاح واروح على بيتي بكير وادير بالي على مرتي وبنتي 
كل فلوس الدنيا ما بتعطيك الصحه الك ولولادك مش كل الناس بينباعوا وبينشروا وكل ما بعدت عن ربنا رح تغرق اكثر بالظلم والمعاصي والمرض واحيانا طفل صغير ممكن يرجعنا لنتوب ونحاسب حالنا عكل اخطائنا 
قررت انه افسخ خطبتي 
هاد القرار الي كان لازم اخدته من سنتين من اول يوم تعرضت للاهانه منه من اول موقف ورجاني في انه ما بستاهل بنت مثلي وكل مره اروح احكي لأهلي اخاف 
لانه هو اختياري وكان حبيبي وانا للي اقنعتهم يوافقوا 
اخر موقف صار ما قدرت اتحمله خطبنا سنتين وطول هالسنتين ما جبلي الا هديتيين بعيد ميلادي كان يفوت دائما علينا فاضي انا ما بدي شي منه بفهم وضعه بس لو كيلو فواكه معه يوجبني ويوجب اهلي 
وغير هيك منعني احكي مع صاحباتي صار يتحكم في بكل تفاصيل حياتي هاي اللبسه مش زابطه تحكيش مع ولاد خالك تروحيش مع صحابتك 
كان كاتم عنفسي وشكاك كثير 
كل هالشغلات حكيت بتتغير مع الوقت يمكن هاي تربايته وكلمه مطلقه مش قليله يعنني اهلي ما رح يقبلوا افسخ الخطبه وصاحباتي رح يشمتو فيي 
وكانوا عماتي كل ما يجتمعو يقعدوا يحكوا عن البنات الي بفسخوا انه ولا حدا بفصلهن ويا دوب ختيار يواففق عليهن وراحت عليهن فكل ما اقرر انفصل اتراجع 
يومها كنت معزومه عندهم اتغدينا وكل شي تمام قمت اجلي مع خواته الي هو بحكي لخواته هاي شو مهمتها هون اقعدن بتجلي لحالها 
انا عصبت وقلتله هاي انا اسمي هاي 
ضربني كف قدام الكل بهاللحظه تمنيت لو تنشق الأرض وتبلعني معرفتش شو اعمل حملت غراضي وطلعت من بيتهم لحقني يراضيني ما قبلت 
قعدت افكر بالتنازلات الي تنازلتهم مشانه حبيبي من اول يوم وهو يتأمر وانا احكي حاضر اهلي طلبه مهر دينار قالهم لا غالي وانا قعدت اقنع فيهم حفله بصاله ما عملت غير هيك كل شي مثل ما بده وخلص ما بياخد رأيي بشي بس الشي الي كاسر ضهري انه صار علاقه بينا وانه احنا متل المتزوجين 
بس انا مش قادره اكمل معه خايفه من الفضيحه وخايفه اكمل معه 
بس حكيت بفضل اضل طول عمري مش متزوجه ولا اتزوج واحد شك 
اتصلت على وحكتله طلقني صار يحكيلي فشرت عينيك بخليكي هيك طول عمرك ولا اطلقك 
رحت حكيت لأهلي شمتو فيي حكولي مش اختيارك بدك تفضحينا بين الجيران والقرايب عماتي يتشكشكن اوعك تعمليها 
انا حاليا مش عارفه شو اعمل كيف بدي اخلي يطلقني حياتي جحيم والكل بضغط علي بتمنى تساعدوني فكره ارجعله مستحيله وخايفه ينكر الي صار 
نصيحه يا بنات من اخت اوعكم تسلموا حالكم لخطيبكم الوحده ما بتعرف شو بصير معها وبالاخر بحطوا الحق عليكي 
القصه حقيقيه والبنت بدها مساعدتكم ورجاءا لا حدا يتمسخر 
انا وحيده اهلي طول عمري نفسي يكون عندي اخت اتقاتل معها العب معها تنصحني انصحها ليوم قالتلي امي في صديقات بكونوا اعز من الأخت وحكتلي عن صاحبتها ساميه كيف صرلها معها من سنه صاحبات من وقت ما كانوا بالجامعه وانها اعز من اختها صرت ادور على صاحبه تكون مثلها وتكون اخت لألي 
كنت اضل قاعده بالساحه وأعيط لي انا ما الي صاحبه مثل كل البنات لي ما الي اخت وكبرت وصاروا عدد الصديقات يزيد كثير صرت وين ما اروح اصاحب ناس احكي معهن وعطول اوثق فيهن واحبهن الا بنت اسمها وعد كنت اكرهها وما اطيقها 
لأنها عامله حالها الفهمانه 
لما بلشت البس مريول قصير وبنطلون سكني كل صاحباتي حكولي اني بجنن وطالعه فايعه وحلوه الا هي 
صارت تحكيلي من قهرها والله مو حلو هيك كنتي قبل احلى 
ولما صرت بصف بلشت احط مكياج كل صاحباتي يحكولي انه المكياج بجنن على وجهي الا هي تحكيلي برائتك احلى 
بالتوجيهي كان الصف مختلط ومعنا شب بجنن اسمه عمر كل البنات كانوا قاتلات حالهم علي وهو بس يضل يحكي معي انا فكانت تيجي وعد تحكيلي كرمالي ابعدي عنه هالشب صايع وبحكي عنك للشباب انك مايعه 
يومها رحت حكيت لعمر وبهدلها بهدله قدام الكل وشل املها شفتها قاعده بالساحه ومخزيه من الي عملته 
ومن غيرتها لما نجحنا بالتوجيهي سجلت معي بنفس التخصص والجامعه 
ودخل عمر الجامعه معي بيوم من الأيام كنت احكي مع عمر وحكالي باي بس شكلو ما انتبه لانه ما سكر الخط سمعته بيحكي لأصحابه عني 
بحكيلهم بضحك عليها وسمعتوا كيف قاتله حالها علي اصلا هي بنت فايعه وما بتلزمني لا هي ولبسها ولا طريقه كلامها 
انا انهرت وصرت اعيط ما لقيت ولا وحده من صاحباتي حوالي كلهم كانوا شمتانين ويحكولي انتي لي بدك تحبي شفت وعد بتركض لعندي قعدت جنبي وحضنتني ولا سألتني شو في ولا شو مالي ضلت تحكيلي ما في شي بستاهل تزعلي مشانه والحياه تجارب 
انا وقتها صحصحت عحالي وعرفت انها وعد كانت صديقتي الحقيقيه بين هالكل الي ما بتجاملني على الغلط الي تحملت جفاصتي وزناختي بالمعامله معها الي ما غشتني مثل الباقيات صديقتي الي ضلت معي وانا بضعفي 
صفنت كثير وتذكرت انه انا السيئه معها بكل المواقف انا الي كنت بدي افهمها غلط مع انها كانت تحبني وتحب مصلحتي 
عرفت انه الصديق الحقيقي الي بضل معنا سنين هو الي قلبه ابيض وطاهر الي ما بحب يشوفنا بنغلط وبنسكت ولو عحساب كرهنا او حبينا 
صديقنا الحقيقي بكل يوم وبكل وقت وبكل لحظه 
وحكيت فعليا احيانا بننحرم من الأخت بس بتيجي بنت بتكون مثل الأخت وأكثر بتحبنا ولا لمصلحه ولا لشي ومن يومها صرنا انا و وعد صحبه كثير انصحها وتنصحني وأحلى شي لما نقعد نحش بنت انا وياها وبنحب الأكل كثير يا الله شومرتاحه مع اختي الجديده 
صحيح الأخت ما في بعدها وبتضل غير بس لما ما يكون عنا خوات ومو بإيدنا ما النا ملجأ غير الصداقه 
وانا قاعده بجلسه نسوان كان موضوعهم جارتنا ام سمير سمعت الأولى بتحكيلها ولك هاي ام سمير لا بتنزار ولا بتزور 
بتقلها ام حسن ليش مالها 
هديك اليوم قررت اروح ازورها فتت على دارها مليانه غبره وريحه الاثاث طالعه وانتي لو تشوفي ولادها مضعفهم تقولي بالصومال شكلها بتهتمش الا بحالها وبضيوفها لأنها ما خلت اشي ما ضيفتنا يا هالمنافقه 
ردت ام حسن عزا هاي معفنه وبدل ما تكرم ضيوفها تتطعمي ولادها المساكين الله يعين جوزها 
استني اكملك فوق هيك قضتها طول القعده رايحه جاي ومش عارفه تفتح ولا موضوع و ولادها كل شوي يجو عالضيافه وهي تعطيهم شوي ويرجعوا كمان مره ياخدوا 
حكت جارتها والله ما انورن منها الا ولادها الحق عليكي زرتيها و وجبتيها كنت بدي ازورها هسا بطلت 
نطت وحده ثالثه وحكت هي بس هيك زرتها مرات ببيتها ما زارتني الا مره شايفه حالها مش مصدقه ولما ولدت ابني اجت يدوب دقايق تقول رفع عتب وراحت 
تركتهم ونزلت عالشارع بدي اروح عبيتي بالصدفه شفت ام سمير بتحكي مع زوجها امي تعبانه كثير جبلها الدكتور وبقلها زوجها ما صرلها سنتين عندك وقايمه فيها قالتله هاي امي يعني ارميها مثل ما رموها اخوتي 
سمعت ابنها بنادي يما جعانين فقالت لزوجها بتعرف مش لاقيه اشي اطبخه ل هللولاد ما لقيت شغل لهسا زهقوا العدس والرز 
وحكتله الأثاث ريحته طالعه لأنه قديم لو تشوف اشي احسن منه وخد هاد الحلق بيعه لحتى تجيب اكل لولادي ودوا لأمي ولا تنسى ضيافه للناس لأنه عيب ما نقوم بواجبهم 
دمعوا عيوني لما سمعت هالكلام يا الله شو الناس بتظلم وبتحكي على غيرها وبتأذيهم بدون ما تحس ام سمير مثلها مثل كتير ناس مستورين ما بيتشكونوا ولا بتبكبكو ليل نهار لحتى يجيهم مصاري ام سمير باره بامها لهيك ما بتعرف تطلع وبتضلها رايحه جاي 
يا ريت نبطل نحكي عن الناس بدون ما نعرف ظروفهن 
مرحبا انا ولد صغير مش مهم اسمي الي كل الناس بتحكي عنه بحكو اسمي عمران 
كنت نايم هقت ما صحيت لقيت طوبه كبيره فوق راسي ما عرفت احركها ولا حتى اعيط لتيجي امي تسمعني ضليت احاول اتنفس لحتى اطلع من هالمكان لإنه ما في ضو وانا خايف كثير 
اجو طلعوني قعدوني عالكرسي عجنب كنت بدي اشوف مغسله لحتى اغسل ايدي امي علمتني اغسلهن لما يجي عليهن غبره حسيت بحراره بنص وجهي حطيت ايدي لأشوف شو لإنها امي مش موجوده تقيس حرارتي لقيت اشي احمر عأيدي كانه دم انا بخاف من الدم مسحته بالكرسي وقعدت اطلع على الي بصير حوالي خايف امي تيجي وتشوفني هيك على غبره ودم لساتني بستناها 
انا مش عارف احكي ولا عارف اعيط لساتني مصدوم من الي صار بعدين انا الشاهد على الي بصير لازم اضل قوي 
انا رح اكبر وما رح انسى الي صار 
زوجي قاعد عالكنباي وبحضر مباره وانا صافنه في بحكي بعقلي وين الشب الي خطبته كان رومانسي ويحبني كثير وكأنه شخص ثاني صار 
اول ما خطبنا كنا بنجنن طايرين من الفرحه اول ما يحكيلي انه بدو يجي يزورني اوقف ساعات عالمراي وانا اقيس لبس واعمل تسريحات شعر لحتى اكون احلى ما يكون 
وبس يرنلي انه وصل يصير قلبي يدق افتحله الباب ويفوت عغرفه الضيوف بكون ابوي قاعد واخوتي قاعدين بعد الغدا بنضل انا ويا لحالنا ويقعد يحكيلي 
شو هالجمال الله يحفظك اكيد انا عامل اشي منيح بحياتي لربنا يعطيني هالجمال كله 
انا خدودي يصيروا حمر ويقضيها طول القعده هو يتغزل فيني غير الهدا الي كان يجيبهن معه 
بس حاليا كل شي اتغير يفوت عالبيت تعبان بتغدا برمي حاله عالكنباي ولا بعبرني 
بكون عامله تسريحه شعر جديده ما بنتبه واحيانا بس اتلبسله بصير يحكيلي شو جاي حدا عنا 
اشتهيت مره يتذكرني بهديه او كلمه حلوه صاحبتي زوجها كان مدللها دائما ويكون يتغزل فيها قدامنا وانا زوجي بيني وبينه بطلع بنظره اعجاب وبس 
قطع حبل ذكرياتي وهو يحكيلي روحي روحي بدل ما تضلي صافنه اعمليلي كاسه شاي 
صفنت من زمان ما حكتلي روحي كيفت بيني وبين حالي 
قلي انا بحكي روحي يعني اذهبي انا انفنست وقعدت بالمطبخ اعمل شاي واحكي براسي ولله اني حلوه معقول بطل يشوفني حلوه حطتله كاسه الشاي 
ورحت فتحت عالنت نزلت صورتي لحتى الناس تتغزل فيي كان عندي واحد بضل يبعتلي ويحكيلي اني حلوه كثير ويضل يتغزل وصور ورد ورومانسيات صرت احس اني بحاجه لأحكي معه انا مش اله 
بيوم من الأيام طلب يشوفني عالحقيقه ترددت كثير وحكتله لا 
قلي ببعث محادثتنا لزوجك انا صرت اعيط واحكيلوا لا تخرب بيتي بس طلع احقر منه ما في اجى زوجي عالبيت معصب رمالي يمين الطلاق ي وضربني وفضحني بين الكل اني خاينه 
رجعت عبيت اهلي مكسوره وضعيفه انا اذنبت لما حكيت مع حدا غير زوجي وكان خطأ كبير مني بس هو لي وصلني ل هللمرحله وصلني لحتى اكره حالي واشك بحالي واتمنى حدا يحكيلي كلمه حلوه كان يعاملني كاني شغاله بالبيت وبس 
هالقصه حقيقيه وفيها شويه خيال بس الطلاق والضرب صار فعلا مو غلط تتذكر مرتك بكلمه حلوه تتغزل فيها تجبلها هديه بسيطه هي مش طالبه هالشي العظيم هي بس ما بدها تشعر انها جزء من ممتلكاتك وبس وطبعا ما في شي ببرللك الخيانه بس لكل فعل رده فعل ديروا بالكم عنسوانكم و ولو شفتي اهتمام زوجك قل فيكي حاول تتفاهمي معه زبطي حالك اكثر قدري وضعه لا تخوني 
لا توصلها لمرحله تفكر بغيرك ليعوض الشي الي حارمها منه 
وانا بصف ثالث كانت كثير يومها حكتلنا الي ما بتلبس حجاب الحيه بتوكل راسها وبتنشوي بجهنم روحت وانا اتلفت وراي وقدامي وحاطه ايدي عشعري وميته خوف وصلت البيت وحكيت لامي بدي اتحجب 
امي حكتلي اني لساتني صغيره بس انا من خوفي من الحيه اصريت البسو وحتى معظم بنات الصف اتحجبوا وقتها 
كبرت وانا لسا لابسه الحجاب عشان خايفه من الحيه بس وصلت صف بلشت اميز الكلام الصح وخراريفها فقررت اشلح الحجاب 
صار عندي مثل عقده منه انه لبسته انا بعمر صغير ونحرمت من طفولتي لما شلحتو الناس ما تركتني بحالي الجارات عالطالعه والنازله وخاصه اني بقريه لازم تلبسي رح تروحي عالنار صرت اشوف وجه المعلمه بكل مكان واعمل العكس 
اكون ماشيه بالشارع اسمعها بداني رح تروحي عالنار مره زارتني بنت بالبيت كانت لابسه شرعي بوقت الصلاه استأذنت منها فتحت تمها وحكتلي 
معقول انتي بتصلي 
قلتلها اه ليش 
حكتلي مبين من لبسك انك فايعه وما بتعرفي ربنا 
انا انصدمت وقلتلها شو دخل هاد بهاد انا يمكن مذنبه اني مش لابسه حجاب بس عندي عقده منه 
قالتلي صلاتك عالفاضي رح تروحي عجهنم 
صرخت بوجهها وقلتلها مين انتي لتحكمي اني رايحه عجهنم 
بعد بفتره اتعرفت عبنت بالجامعه كانت تضل تستغفر كل ما تشوفني وتحكي يا رب جيرنا من الي جاي تحسني اني رقاصه 
تيجي عندي وتقعد تهدي فيي اني البس حجاب وجلباب وتصير تحكيلي لو تموتي هيك رح تفوتي جهنم وعذاب القبر احكيلها انا بصلي تحكيلي شو فائده الصلاه بدون حجاب 
ضليت اقابل ناس بحياتي هيك يقرروا مصيري يتحكموا بتصرفاتي ويفسروا نيتي مثل ما بدهم اسمعها بداني كافره فاجره مسبات اكبر نفسها البنت الي كانت تكفر فيي اشوفها بتطلع مع شب وبتحبه انا بحياتي ما طلعت مع شب لحالنا ولا بحب 
نفس البنت الي زورتني بنص عين وحكتلي اني عجهنم بتنشر صورها عالسناب شات بدون حجاب 
انا صرت ابعد عن الدين اكتر وحتى بطلت اصلي 
اتعقدت من اسمه دين زهقت التكفير عالطالعه والنازله وصرت اشك انه الدين غلط 
لوقت تعرفت على تيما كانت بنت خلوقه جدا و وجهها مريح كل ما تشوفني تحكيلي يلا نصلي وتقعد تحكيلي عن الراحه النفسيه بالتقرب من الله وقالتلي اننه اخلاقي بتجنن واني من احسن البنات وانه شي حلو لو اتحجب والتزم اقترحت اطلع يومين بحجاب 
وافقت يا الله شو كنت مرتاحه بالشارع حاسه انه الكل نظرتهم تغيرت حتى الشباب الي ليل نهار يجو يحكو معي عاساس اني فري واصدهم ما قربوا 
حسيت كتير مرتاحه واني جوهره قررت اضل لابسته 
وحكيت فعليا في ناس فكرهم داعشي ماخدين الدين ترهيب مش ترغيب وعالطالعه والنازله بكفروا الناس بمجرد انهم مش ملتزمين 
وفي ناس فاهمين الدين صح انه نصيحه حلوه ودين تسامح 
مين احنا لنحكم على شخص انه رايح عجهنم مين احنا لنكفر الناس مش يمكن هالشخص منيح كتير والله يهدي ويلتزم واحنا لي نفوت جهنم من احكامنا اتركوا احكامكم عجنب واتذكروا ان الله غفور رحيم 
انعزمت على حفله لتكريم رجل اعمال ناجح في مجال شغله دخلت القاعه كان كل شي فيها حلو بالأول استقبلتني وحده اشرتلي عطاوله اقعد عليها و وضيفتني عصير كانت ست حلوه كثير مع هيك ما عرفت مين بتكون قعدت استنى باللحظه لي رح يطلع فيها رجل هالأعمال الي كل الناس بتحكي عن نجاحاته المتواصله 
رحبوا بالضيوف بعدها رحبوا في وقف عالمسرح وبلش يحكي اول اشي 
الحمد لله ضل يحكي الحمد لله مرات انا استغربت توقعت اشوف انسان مغرور كان لبسه عادي وحتى طريقه كلامه متواضعه جدا 
بعد الحمد لله حكى اول شي بشكر مرتي الي دعمتني بكل خطوه من لما كنت صاحب بسطه 
كل الناس استغربوا وسمعت واحد بحكي وراي شكلها مرته ممشيته عالعجين ميلخبطوش 
كمل كلامه وقفت تشتري مني كنت ببيع لسا اواعي عالبسطه حكتلي لي ما تجيب شغلات تانيه تبيعها وتغير موقعك وفي مكان تجاري اكتر بيع في 
وافقت عكلامها وصارت كل فتره وفتره تيجي تطل على وضعي لوقت الي تجرأت وطلبتها 
وافقت بمهر قليل اهلها ناس اوادم 
الناس بلشوا يحكو اوف شو النا دخل بهالخرابيط قاعد بحكيلنا عن مرته وانا اطلع بين الجمهور عن وحده تكون مرت هيك رجل اعمال ناجح واحكي براسي اكيد مغروره وشايفه حالها بعد هالكلام نفس الست اجت وقدمتلنا الحلو وكانت تلف عكل الناس وتضيفهم وهو لسا بحكي عن انجازاته وكان حوالي نسوان كثير صار يحكي بعدها بلشت اشتغل اكثر واقوي علاقاتي بالخارج ومرتي كانت تدعمني كانت تغار من البنات الي بضطر احكي معهم بس ثقتها بحالها كانت عاليه وثقتها فيي هي لي خلتني اوصل ل هلليوم 
سمعت صوت وحده قدامي بتحكي لزوجها هو في مره ما بتغار الله يعينها على هيك زلمه كل شغله مع نسوان لو انت مكانه زمان اطلقنا زوجها قلها عشان هيك انا واحد فاشل ولساتني مكاني ومنكده عيشتي وبتسالي مليوت سؤال بالثانيه وغيوره كثير وضيعتي علي فرص كان انا اليوم مكان هالزلمه بس لو تزوجت نفس مرته 
مرته عصبت وانا صرت اضحك اخر شي رجل الاعمال نادى مرته ليعرفنا عليها انصدمت انها نفس الست الي كانت تضيفنا ام ابتسامه حلوه وثقه عاليه وتواضع 
حكيت براسي فعلا وراء كل رجل عظيم امرأه اعظم عارفه حقوقها و واجبتها و واثقه بزوجها وزوجها ما نسي فضلها علي ودعمها وما خجل فيها ولا خجل يشوفوها الناس 
من انا وصغير بحب البلد ومستحيل اطلع منها كان ابوي يضل يحكيلي بكرا لما تكبر بدي ادرسك هندسه واشوف حالي فيك يابا وأمي كل ما تحطلي سندويشتي بالشنته بخبز يابس تحكيلي بكرا بشهادتك يما بتصير توكل وتطعمينا احسن اكل 
وكبرت ودرست بلاوي لحتى اجيب معدل عالي بالتوجيهي ابوي ما كان معه يدرسني جامعه وين ما بدي مع هيك كان امله فيني كبير صار يدورلي عناس يتبرعولي باول قسط وسجلت ودخلت هندسه 
قضيتها اول فصل من الجامعه للبيت لا بنات لا مطاعم بدي اوفر مصروفي قد ما اقدر لحتى اجيب ادوات الرسم كان اول فصل صعب كتير والحمد لله خلص بسلام 
الفصل الثاني اضطريت اطلع اشتغل عشان اامن جزء من القسط وهيك بتقدر اختي تاخد دروس مشان التوجيهي وانا عالصيفي بسجل صرت اشتغل فصل واداوم فصل واخر سنتين اتدبرت اقساطي منحه 
وهيك بعد سنيين خلصت هندسه 
ابوي كبر بالعمر وامي كبرت بالعمر وبطلوا قادرين يشتغلو الفرحه بعيونهم وانا كنت مكيف رح ازبط وضعي و وضع اهلي لفيت كل شركات البلد ما حدا بدو مهندس متخرج جديد الكل بدو خبره بعتت السي في لاكثر من شركه بس حتى واسطه ما عندي كل يوم امي تدعيلي الصبح الله يفتحها بوجهك 
وارجعلها اخر النهار لا لاقي شغل ولا لاقي اشي 
لحتى صاحبي قلي اطلع من هالبلد طيب وأهلي 
بتصير تبعتلهم مصاري وبشوفوا للدنيا قدمت طلب على الامارات وطلعت يا الله شو الغربه صعبه شو الوطن اله مكان بالقلب كنت بس اسمع صوت امي اكون نفسي ابكي احكيلها يما اشتقت لريحه بلادنا لهواها كان الوضع بالشغل صعب كثير الراتب صح منيح بس للاساسيات واقدر احول لاهلي دينار يشوفوهم قد الدنيا مرقوا السنين بلمح البصر وانا لسا بشغلي وبغربتي صار وضعي المادي منيح رن تلفون بنص اليل اختي بتعيط قلتلها شو في 
قالتلي دخلو امي المستشفى اجتتها جلطه 
انا ما عرفت شو اعمل صرت اعيط يمكاني بدي انزل بنفس اليوم واشوفها رحت قدمت اجازه مستعجله وصلت المطار ركبت الطياره نزلت من المطار بدي اروح عالجسر 
وصلني مسج البقيه بحياتك امك توفت 
ا صار عندي انهيار اكيد في حدا بمزح معي انا نازل اشوفها قبل بليله قالتلي انها مشتاقتلي طول الطريق وانا سارح بهالدنيا كيف هالبلد وقله الشغل فيها بعدتني عن اعز الناس وكيف اخدت مني اغلى حدا عقلبي 
وكيف اللقمه بالغربه مغمسه بالدم لأنه بتموت وبتتعب وانت لحالك وبعيد عن اهلك والكل مفكرك عايش حياتك هبتجيب مصاري بالشوالات وصلت البيت كان الكل بعيط قربت وبست امي كاننت بارده كتير شفت صاحبي لي قلي اسافر 
اطلعت في وقلتله هيني سافرت وصار معي مصاري ونحرمت ابوس ايد امي نحرمت من ضحكتها وعررفت انه الغربه بتوجع كثير وأنه شيقل بهالبلد احسن من ملايين برا بس حتى الشيقل بهالبلد صعب تجيبه 
الغربه 
داليا صاحبتي من سنين من واحنا سنه اولى جامعه بحياتي ما شفتها زعلانه دائما تضحك كنت حاسدتها انها مطنشه كل شي بصير وبتضحك 
كان الكل يستغرب من بروده اعصابها بتذكر بسنه اولى جامعه كنت بدور على القاعه ومنكده وحالتي حاله لقيت بنت بتضحك بآخر الممر جيت عندها وقلتلها بتعرفي عنوان القاعه مسكت الورقه وحكتلي لا ضايعه مثلك وضحكت 
انا استغربت منها وقعدنا ندور انا وياها فتنا على القاعه الكل صار يضحك علينا عشان متأخرات انا كنت بدي اعيط اطلعت عليها بتضحك ومش سائله 
وصرت صحبه انا وياها بسنه ثانيه اكتشفنا الصبح انه علينا امتحان بماده ثانيه ما هي دليلي وانا دليلها وال2 مش مركزات انا قعدت ابكي ههي صارت تضحك وتحكيلي ولك عادي بندرسوا هسا وقعدنا ندرس ونجحنا فعليا هجبنا علامات عاليه 
بمشروع التخرج قبل ما نقدمه للدكاتره خرب الموقع وبطل يشتغل صرت انا متوتره وعصبت وهي لساتها بتضحك وطول الفتره وكل شي يصير معنا وهي تحكي الحمد لله ولعله خير 
بحياتي ما شفت وحده مبسوطه ومرتاحه بحياتها قدها كان الكل يحسدها عهداه بالها والضحكه لي ما بتفارقها 
بيوم من الأيام شفتها بتعيط لأول مره بحياتها قعدت جنبها قلتلها داليا بتعيطي 
حضنتني وقالتلي تعبت تعبت الناس تجرحني حياتي كلها مشاكل ابوي متوفي من سنين وامي متحمله مسؤوليتنا وضعنا المادي زفت وعمامي ولا متدخلين وخوالي مشغولين بحالهم وبس 
انا استغربت كل هالهموم تكون فيها وساكته بس شو لي خلاها تنفجر هيك 
قالتلي اختي الصغيره بدها عمليه قلب واحنا يدوب لاقيين ناكل والمستشفى مش متعرف عليها رح اخسر اختي 
هون انا سكتت وصفنت قلت قديش كنت مفكره حالي صاحبتها وقريبه عليها بس طلعت ما بعرف شي عنها وقديش في وجع بحياتها وهموم اكثر مني مع هيك بتضحك وقويه يا الله جد البيوت اسرار والقلب اسرار كمان شو مليان قصص ما بنعرفها ويمكن شغله زغيره تخلي يطلع كل لي جواته حضنتها وقلتلها انا اسفه لأني مكنتش صاحبه حقيقيه وبعد فتره طلعت حمله اسمها ابتسم عشان تعيش يارا وكانت تبرعات لالها وتمت عمليتها بنجاح 
وجد اكثر ناس بضحكو هم اكثر ناس جواتهم الم و وجع 
وما في احلى من صديقه تكون مثل الاخت ومخبيه همومها لتضحك دائما 
البيوت اسرار 
هاليوم كان مآساوي بالنسبه الي مديري حكالي انه اخر يوم بالشغل الي وخطيبي فسخ الخطبه 
وانا ماشيه وبسب عحالي وعلى الحياه ومكتئبه سمعت صوت بنت بحكيلي تشتري ورد 
حكيت بعقلي ورد مين والناس نايمين وتجاهلتها وقفت عالاشاره شفتها قبالي كانت ماسكه ورد وبتبيع الورده بسعر رمزي كتير 
عمو تشتري ورده 
خالتو تشتري ورده 
انا واقفه وبستتى بالسرفيس وبطلع عليها شفتها بتبكي انسانيتي استفزتني لاقطع الشارع واشوف شو مالها 
وصلت عندها مسحت دمعتها ورسمت ضحكه وقالتلي تشتري ورده 
انا تلقائي قلتلها هاتيهم كلهم بس حتى انا هدول اخر راتبي وما معي اكمل مصروف الشهر لما اخدتهم منها توقعت تروح على بيتها بس شكرتني وحكتلي ممكن احضنك 
حضنتني انا صرت اعيط وهي عيطت استغربت من موقفها قالتلي استننيني رح اجيب كمان ورد واعطيكي وحده هديه 
قلتلها انتي ما بتروحي عالمدرسه قالتلي لا 
طيب مو حابه تتعلمي 
نزلت دمعتها بس انا مجبوره اشتغل 
حسيت هموم الدنيا فيها كلها استنيتها لترجع وما رجعت مشيت بالشارع وانا اسأل بحالي شو اسمها طيب ليش ما حاولت اساعدها اكثر لي ما رجعت صحيت عصوت زامور سياره بحكيلي شو عميا اطلعت في وحكتله كلنا ما بنشوف بهالبلد هالناس الي مش لاقيين يوكلو المحرومين من تعليمهم وحتى فيهم هموم اكبر منهم الكل كان يطلع علي وانا حامله الورد وبعيط سمعت بنت بتحكي مهبلها حبيبها معطيها ورد وبتعيط 
اتذكرت يومي الي كان سيء بالنسبه للي واني مهمومه عشغلات فاضيه وهاي البنت الطفله ضحكت ضحكتها من القلب بس شريت كل الوردات 
سميتها حياه لانه حسيت انها الحياه بحلوها ومرها مش عارفه شو اسمها ولا عنوان بيتها بس احلى ورود كان منها 
واحنا بنتأفف ومش عاجبتنا حياتنا عشغلات تافهه وبنبكي عشان حدا خذلنا او ما قدرنا نشتري بلوزه حتى 
وعرفت انها السعاده شي بنبع من داخلنا وبس 
يا ريت بدل ما نضل نتبرع بمصارينا لجوامع ومدارس نتبرع لحتى نمنع الولاد الصغار يوقفو ويبيعو يتعملو ويجيبو مصاري يا ريت لو نستغل الوجع لي جواتهن لحتى يبدعوا ويا ريت لو نعرف انه الحياه بتعطينا وبتاخد منا بس السعاده شي من جواتنا 
مبروك انتي حامل 
هاي الكلمه الي كنت استناها من سنين ما عرفت شو احكي للدكتور كان نفسي احضنه على هالخبريه واحكي لكل الناس انا بعد سنين زواج حملت 
هسا فش حماتي تطلع علي بنص عين وتضل تلمح لزوجي يتزوج وحده ثانيه 
فش سلفاتي يضلهم عالطالعه والنازله يحكوا عن ولادهم وانا يكون نفسي بولد 
اخيرا رح ارتاح من جارتي الي كل مره بتزورني بتقلي ما في شي عالطريق 
خليني اتصل على زوجي اخبره الخبريه اتصلت يا الله شو انبسط بعد ربع ساعه كان عندي حضني وحكالي واخيرا حيجينا ولد 
مكنتش متوقعه لهفته هاي ما عمره حسني انه بدو ولاد ومتضايق اني ما بجيب كان يعاملني بحب واحترام روحنا على البيت 
واجت حماتي صارت تلوي ببوزها انه اخيرا حملتي يعني 
يا الله شو كانت فتره الحمل صعبه مراجعه ودوخه وتفشيش رجلي تنفخوا نفسيتي متل الزفت مع هيك كنت بستنى بابني على احر من الجمر 
واجا موعد الولاده بس ما صار عندي طلق اضطرو يعملولي طلق صناعي شفت للموت وعالفاضي بالاخر الدكتور حكالي رح نعمل عمليه 
بس انا بخاف من العمليات واخيرا صحيت على صوت ابني بعد التخدير للعمليه كنت دايخه حضنته وحكيت رح اسمي ريان 
بس طلع عيني هو نكد وعصبي كتير والمناعه عنده ضعيفه حرمت حالي من كثير شغلات عشانه وانا حاطه كل احلامي في 
كبر ريان وصار عريس ما حدا كان مبسوطله قدي بس صرلو اسبوع ما اتصل علي ولا حتى اجا عندي عالبيت ليطمن عصحتي ما انا لما ولدته صار عندي ضغط حمل وصرت اتعب دائما صرت احكي براسي اكيد هاي مرته الحيه مانعته يجي عندي 
صرت اكره مرته واضل افسده عليها وبعد اشهر من زواجهم وهي لسا مش حامل صرت احكيلو تزوج غيرها صرت اغار منها انه لي كل الاهتمام اخدته ما انا امه بعد بفتره تعبت كتير وكان ريان مسافر اتصلت على مرته قلتلها اني تعبانه لقيتها بعد دقايق عندي وجايبه الدكتور ضلت تعتني فيي تعملي شوربات وكمادات ويا الله شو كانت حنونه علي تذكرت كيف انا قابلت المنيح لي عملته باساءه وكيف كنت احرد ابني عليها وتذكرت حالي كيف لما حماتي كانت تعمل نفس الشي وانا كنت اكرهها اعتذرت منها وحكيت صحيح ابني انشغل عني مع اني تعبت علي بس هي كمان مرته وحقها يحبها وينتبه عليها 
ابنك من حقك عليي يهتم فيكي وصحيح تعبتي في بس ما بيعني انك تخربيله حياته مع مرته واذا انني متزوجه تذكري قديش امه تعبت علي مش غلط تحكيله جبلها هديه اتذكررها باتصال نسهر عندها هي امه وانتي مرته وانت تذكر انها امك ما بتتعوض 
انا قررت انتحر 
بكرا الساعه بالليل رح اترك هالدنيا الكم 
رح تشوفوا طيفي بكل مكان 
رساله صرلي سنين بفكر اكتبها احطها على الطاوله تيجي امي تشوفها تنجن ويعرفوا الناس اني انتحرت لاشياء كثير كبتتني للظلم لي حاسه في 
بلشت قصتي من لما المعلمه عاقبتني عشي ما غلطت في حلفتلها مش انا الي سبيت عليكي شهدت بنت انه انا تبهدلت وتعاقبت 
ولما دكتوري بالجامعه رحت عالمكتب عنده لحتى اخد ورقه امتحاني وحاول يتحرش فيي كيف تلقائي تفيت بوجهه وتلقائيا انحرمت فصلين 
وبعدها مرت اخوي كانت ملتهيه عن ابنها فوقع عالأرض وصارت تسب علي اني انا وقعته من غيرتي وكيدي واخوي حاربني 
وبالفتره الي كنت احب صاحبتي اكثر وحده واحب الصداقات الطويله وطيوبه مع الكل راحوا اذوني وحاربوني وطلعوني انا العقربه 
وبعدها لما بلشت انخنق شوي شوي يروح صوتي يختفي وبلشت اتعب من كل شي صارو يتهموني باني بمثل لما كتير شغلات حوالي ظلمتني ومش طالع بايدي احكي اني مظلوم 
لما انا نفسي بلشت اظلم بحالي عشان الناس اسكت مشان الناس كل شي بحياتي اعمله مشان للناس انا يمكن انتحر وارتاح او ما ارتاح بس بدي يحسه بظلمهم بقهري وجعي لوين وصلت معي لاتخلى عن كل هالدنيا وروح 
بس مين بستاهل انسى انه في الله غفور رحيم ولا يحمل الله نفسا الا وسعها انا تحملت كتير بس عارفه انها هاي قدرتي ورح اصبر كمان وعارفه انه في شي حلو مستنيني 
وتذكرت الناس الحلوه بحياتي الي بحبوني لي بسعدوني والنور وسط هالعتمه والحكمه لحتى يكونوا بحياتي لضل قويه 
وقديش في ناس حتقرأ هالقصه يكون نفسها توصل لغيرها حسوا فيي قبل ما اموت حبوني احضنوني ولا تظلموني 
فيلم هندي 
مثلي مثل اي بنت كنت بدور على عريس غني يحقلي كل احلامي لأنها امي كل شي بحكيلها بدي اعمله تحكيلي لما تخطبي لما تتزوجي 
كنت بستنى مصباح علاء الدين الي بدو يحقلي ويلبيلي كل طلباتي 
اشوف بنت عمتي تزوجت واحد غني كتير ومقضيتها عزومات ومشاوير ومطاعم احكي يا رب ارزقني واحد مثله 
تقدملي اشكال الوان الي عن طريق امه او شافني وعجبته او حتى عالفيسبوك حبني 
بس انا ما كان عاجبني حدا انا بدي واحد غني كتير يجبلي سياره ويسكني بفيلا ما انامخلصه طب وما في حدا قدي 
اصلا اهلي مش رح يقبلوا اتزوج اي حدا بيوم من الأيام كنت قاعده عالفيسبوك بعتلي واحد اسمه اسير الظلام 
من الإسم ضحكت وحكتله انا اميره الاحزان 
وبلشنا نحكي بعد ما حبيته اعترفلي انه هو فقير وما معه مصاري وما رح يقدر يخطبني انا اكتئبت وصرت اعيط واحكي يا الله انا نفسي بواحد غني اطلعت عالشغلات الي انا بستنى العريس الغني عشانها مش ضروري سياره ولا ضروري فيلا بكفي بيت صغير صرت اتنازل عن كتير شغلات هالحب مش رح الاقي مره تانيه 
وبعد مده حكالي رح يجي يخطبني كنت المح لاهلي انه المصاري مش مهمين وانه اهم شي السعاده والاخلاق اجا اسير الاحزان قصدي الشب لي حبيته ساري 
بس قعد انا كنت على اعصابي اهلي رح يطلبو مهر بلاوي وفتت قدمت القهوه يا لله شو كنت مبسوطه سمعته بحكي ولا يهمك يعمي بدفع قد ما بدك 
اتفقوا عكل شي قلت لابوي كيف وافقت علي و وضعه مش منيح 
قلي مين قلك هالشب دكتور وعنده عياده خاصه وفاتح شركه مقاولات 
كيف يعني 
اتصلت علي قلي بيوم وليله ممكن اخسر فلوسي واملاكي انا كنت ادور عوحده تحبني عشاني مش عشان شي تاني وتزوجنا وصار عنا ولد وبنت اعطاني كل شي بحلم في وحياتنا حلوه بس مرينا باوقات صعبه وكان وضعه بالمره بس تخملتها وعشت معه عالحلوه والمره كله عشان هو ابن حلال وعشاني حبيته من قلبي 
ويا محلا الحب لما يكون صح لما نصير نفكر نعيش مع لي بنحبه عالحلوه والمره ونقتنع انه العريس مش مصباح علاء الدين هو شريك حياتنا وعمرنا وؤح نكون سند بعضنا عطول بالسراء والضراء 
صرلي سنين مش حاكيه مع اختي في عداوه بيني وبينها وانا جد بكرهها 
من انا وصغيره وابوي يحبها اكثر مني كان يضل يلاعبها ويجبلها اغراض وانا ما يجببلي اشي كان لازم وين ما اروح ادير بالي عليها لاني انا الكبيره بس سنتين بيني وبينها 
حتى امي بتحبها اكثر مني بتطلع عالسوق بتجيب الها لعبه وانا بتصير تحكيلي انه عندي العاب 
وكبرت وفتت عالمدرسه الصبح ما كانت امي تعملي سندويشه بس هي كانت تعملها 
وحتى لما صرنا كبار كانت بكل قعده تحكي عنها وعن مناحتها ولو شو ما تعملها تحس انه اشي عظيم اما انا شو ما اعملها ولا كأني عامله شي 
حتى بمرحله معينه كرهت اهلي كيف كل معاملتهم الها احسن وكيف مميزه هي عندهم وحتى بالمشاكل بوقفو داىما معها هما بوقفوا معي 
لما اجاني عريس وخطبت كانوا ما يهتمو كتير فينا وابوي مشدد علي كتير بس لما اختي خطبت كل ما يجي خطيبها يهتمو في وعزايم ودلال 
حتى لما تزوجت تتصل امي عاختي تحكيلها اشتقتلك وانا يدوب تسال عني 
طيب انا بحب امي اكتر من اختي لانه هي ما بتحب الا حالها واصلا بتفكرش الا بولادها وزوجها 
حتى امي لما يروحو ولاد اختي عندها بتدللهم وبتحطهم بعيونها ولو يقلبو الدار قلابه احب ما على قلبها بس انا ابني بتتحملوش وبتصير تتأفف عالطالعه وللنازله حتى ابني حس بالتمييز وكره سته 
انا صرت اتحس من اختي واغار منها وصرلي سنين متقاتله معها وما بحكي معها حتى انا وامي ليل نهار مشاكل لانها بتصف جنبها وضدي داىما بطلعني ا الغلطانه 
وبتذكر مره اتصلت علي وتقاتلنا بسبب ولادنا وحكتلها الله ياخدك 
بعد فتره اتصلت امي بتحكيلي اختك بالمستشفى كنت واقفه بطبخ ما عرفت كيف صرت عندها كانت تعبانه كثير هبحطولها ابر كيلو بإيدها وقفت وصرت اعيط لك الله ياخدني انا طلعت الزايده عندها عملولها العمليه وكانت روحي بدها تطلع لما خلصت فتت عندها عالغرفه حضنتني وصارت تبكي قالتلي الله لا يحرمنا من بعض حسيت حالي رح اموت قلتلهم جيبولي اختي 
وصارت تحكيلي بتتذكري لما كنا نشتري نفس الاواغي لما كنت اوقع انتي توقفيني بتتذكري لما قتلني ابن الجيران ورحتي قتلتي كنتي دائما الاشي لي بحميني 
حكيت بعقلي يا لله قديش الغيره عمت عقلبي وقديش امي ظلمتنا بتمييزها لختى خلتني اكره قطعه من روحي 
امي عيطت وقالت ولله بحبكن مثل بعض بس هي كانت صغيره وبحاجه لإلك 
الام احيانا ما بتنبته عتصرفاتها يمكن القلب مش بايدها مين تحب اكثر بس اظهار هالشي لولادها وبناتها بخلي حقد بيناتهم وبحسوا بالتمييز لهيك اذا انتي ام اعدلي بين بناتك اهتمي بالكبير قبل الصغير واذا انتي عندك اخت اصغر منك لا تغاري كتير منها حبيها لانه بعد الاخت ما في 
خلينا نتفق مبدئيا انا قلبي طيب بسامح بغفر ببحقدش وبحب كل الناس 
بس مش يعني اني هبله 
لأنه الحياه اصغر بكثير من انه اقضيها زعلانه من هاد حاقده على هداك قلبي مليان على هديك 
احاول افشل احلام غيري احبطهم لانهم ناجحين لا انا بنبسط بنجاح كل شخص بشكل فردي تمرده لحتى ينجح وسط هالناس الي مشغوله كيف تحبط غيرها وتفشلهم 
انا بحب الكل عشان رح اترك هالدنيا وما رح اخد معي لا الي بكرهوني ولا لي بحبوني رح كون وحيده انا واعمالي وبس 
مرتاحه بتصرفاتي الغبيه 
مش ضروري كل ما تشوفوا بنت متزوجه جديد تسألوها ما في شي عالطريق يمكن بدها تعيش حياتها لسا وملحقه عالولاد 
ومش ضروري اذا شفتوها بعد سنه ولسا مش حامل تحكولها شو مش ناويه تحملي يمكن بتتعالج وعم تدفع كل لي معها ومع زوجها ومش زابطه معها 
مش ضروري كل ما تشوفوا بنت صار عمرها بال30 ومو متزوجه تحكولها شو لسا ما تزوجتي يعني اكيد هي مش ناويه تترهبن بس لسا ما اجى نصيبها 
مش ضروري كل ما تسمعوا وحده بتحكي غن وحده تبلشو حكي بالعاطل عنها مع انها يمكن الي بتحكوا عنها تكون مظلومه 
مش ضروري كل شي بتسمعوا تنقلو بينكم وتخوضو باعراض الناس هاي البنت شكلها مش مؤدبه هاد الشب اخلاقه زباله 
مش ضروري اذا بنت ما تخرجت من جامعتها تبلشو تحكوا عليها وتضغطوها هي بتعمل اقصى جهدها 
مش ضروري اذا كنتم صحبه مع حدا كثير وفجأه صار مشكله تروحوا تفضحوا هالحدا وتشيعو كل اسراره 
مش ضروري تعيشو بمظاهر وحياه مش على قدكم 
مش ضروري تحللو تصرفات الناس تدخلو انفكم بحياتهم تزيدوا عليهم اصلا مين احنا لنتدخل او نحكم على تصرفات غيرنا اتركوا الكل بحياته وبحاله 
يا بتغيرو نفسكم للاحسن يا تتدخلوش انتو اتركوا الناس بحالها 
من لما خلصت جامعه وتوظفت وأمي تزرع براسي انها رح تزوجني احلى بنت انا كنت احب بنت بس هي مش حلوه كثير وأمي تضل تزن علي انه بنت جيرانا شقرا وبيضا وعيونها ملونين وحلوه مواصفاتها باربي تركت البنت لي بحبها من كثر نق امي لانها سمرا وعيونها سود واحنا بدنا بنت بيضا وبلشت امي تدورلي تسأل بكل مكان عن هالمواصفات بنت جيرانا ما حبيتها صارت تسأل من بعيد وبيوم من الأيام اجت امي طايره من فرحتها بتقلي لقيتها يما طول وحلاوه وعيون واشي اشي بدنا نخطبلك ياها انا انبسطت صراحه شو بدي اكثر من مره احطها ببيتي وتكون حلوه غير هيك مش متعلمه يعني مش رايحه على الجامعه ولا شايفه شب بحياتها مثل ما بقولوا بسه مغمضه 
اخدنا موعد من للجماعه ورحنا عندهم هداك اليوم اتصلت علي البنت الي بحبها قالتلي انها اشتاقتلي ولساتها مش قادره تنساني 
انا بيني وبين حالي بحكي مثل ما حبتني رح تحب غيري غير هيك كانت تقبل تطلع معي قلتلها يا بنت الحلال ما في نصيب وهيني رايح اخطب انا وانتي بتستاهلي احسن مني 
سكرت التلفوت وقعدت استنى بالعروسه الحلوه يا الله ما احلاها باربي باربي ابوها طلب مهر الاف دينار وامها طلبت تسكنها لحالها قلتلها بس انا امي مرمله وبدي اعيش عندها وافقوا 
تزوجنا بالليل كنت اصحى ما الاقيها بالغرفه ارجع انام اول يوم مشيتها تكررت هالحركه كثير بيوم قررت اروح وين هي لقيتها بتحكي عالتلفون وبتحكي نا قرفانه منه ما بدي يا ما بحب غيرك 
انا هون فار للدم براسي ركضت لاضربها ضربتها صارت تترجاني تضل عندي ضلت بس حياتي معها هم بهم صرت اشك فيها بكل شي وليل نهار هي وامي طوش وحتى لما خلفت ابني ليل نهار راميته ومش نضايفيه يا الله شو هالبلوه لي بليت حالي فيها بعد كم 
كنت ماشي بالطريق شفت حبيبتي وجنبها رجال حامل بنت صغيره كانت مبسوطه كتير وهو مبين على انن مبسوط هوضعه احسن من وضعي توقعت لما تشوفني تنصدم مرقت من قدامي ولا كاني موجود قديشها مبسوطه بخياتها لحتى نسيتني 
تذكرت اني تركتها غشان الشكل وعشانها كانت بتحبني وكيف مرتي لبسه المغمضه طلعت بتعرف مليون غيري مع انها ما فاتت الجامع وقديش حبيبتي وفيه لزوجها لانها من يوم ما خطبت مكالمه ما رنت علي 
روحت لقيت امي بتصرخ وبتعيط وبتحكي يوم اسود لما جبناكي عدارنا قلتلها مش اختيارك هاد مش بدك وحده حلوه صدقوني الزواج علاقه مقدسه مبنيه عالتفاهم والحب مش شرط اي بنت حلوه تكون مثل لي بهالقصه بس كثير بتصير ومش شرط حبيبتك تكون مش منيحه لانها حبتك تذكر هي حبتك وعند لله ما بضيع حق وليه 
صرلي بحب سمير سنين حبنا بريئ كثير شافني وأنا مروحه من المدرسه غمزني قرب رمالي رقمه ضربته 
اه ضربته انا ابوي علمني اي واحد بعاكسني اضربه حطني براسه صار يلحقني كل يوم لوقت بعتلي عالفيسبوك حكالي رح ترسبي بالتوجيهي تحدي في ضليت ادرس لانجح وصرنا نحكي عالخفيف لما فتت الجامعه كان هو سنه ثانيه وكنا انا ويا بنفس الجامعه صار يهتم في اكثر وتحولت علاقتنا لحب 
طبعا انا كنت احكي معه من ورا اهلي لانه اهلي محافظين وابوي لو بعرف اني بحب شب الا يشخطني عالبالوعه بس مش بإيدي حبيته وخلص لما سمير قرر يخطبني كنت احكي انا ويا بالليل فجأه فات ابوي عالغرفه تلبكت ما عرفت شو احكي وبين اني عامله عمله ابوي عصب علي بهدلني واخد تلفوني 
ضليت يومين بالغرفه اعيط ومستحيه اطلع بعيون ابوي وامي تضلها ترميلي حكي 
سمير استفقدني رن علي رد ابوي قله ما عناش بنات للجيزه بس يا عمي انا وبنتك ما غلطنا ابوي تنح بعطييها لكل الدنيا الا الك شو اسمك انت قله احمد 
ثاني يوم امي اجت تزغرت ومبسوطه قلتلها شو في قالتلي اجاكي عريس ورح نخلص من مشاكلك وفضايحك يما انا مغلطش طب اسكتي و وافقي 
انا بيني وبين حالي متأكده انه سمير بس كيف ابوي وافق علي مش عارفه رحت تزبطت صرت انط من الفرحه والكل مستغرب ارن عسمير ما بيرد حكيت محلا مفاجآتك 
بس فات هو واهله عالبيت اختي الصغيره وقعت من على الدرج اعتذرو منهم واخدوها عالمستشفى انا صرت اعيط على حظي واتصل عسمير لسا ما برد 
ثاني مره اخدو موعد ليجو طلعلي شحاد بعيني امي اعتذرت وحكت البنت تعبانه ولسا سمير ما برد 
ثالث مره اخدو موعد ومشت الأمور تمام اتصلت امه بتعتذر ابو العريس اجته جلطه خفيفه 
ابوي صار يحكي مبينه هالجيزه نحس بنحس بلا بس انا بدي يا قلي بتعرفي قلتله لا جحرني لاروح عغرفتي 
سمير بعد فتره اتصل علي وحكالي احنا نحس على بعض حاولت تكوني حلالي مش زابطه معنا تشرفت فيكي وكل شي نصيب انا انجنيت اعيط اردح اصرخ وقعدت بالدار مثل الحزينه خلصت جامعه بمعدل مقبول ما انا كنت مشغوله بالحب 
بعد سنه زواج قاعده عالبلكونه بطلع عولاد جارتي كيف دائما بالشارع وبسبسبو على بعض كيف جارتي وزوجها صواتهم طالعه وبسب عليها وسامعه زوجي حبيبي بحكيلي حبيبتي الفطور جاهز 
اجت عيني بعين جارنا حكيت فعلا لا اعتراض على شي بيخترلنا يا ربنا وكل شي صار كان رساله سماويه لحتى ما نتزوج ودرت ظهري ورحت افطر مع زوجي سمير اه انا كنت احكي عن جارنا الي خطبنا انا ويا اشهر وفسخنا لأنه سمير اجا بعدها وخطبني وتزوجنا 
مش دائما كل شي بصير معنا مش مثل ما بدنا يعني انه ما النا حظ او الحياه بتعاكسنا ولا بيعني الشخص لي بنحبه رح يحقلنا السعاده الأبديه في مواقف بتصير بتكون افضل لالنا ومين قال كل شي نصيب في حدا بتحدا النصيب ليكون معنا وما في اشي اسمه هو نحس علي او هي نحس 
مثل حبيبي سمير لي نكسرت رجله يوم ما خطبنا وهينا بعد سنه زواج مبسوطين 
كيف عريسها حلو غنيي شو بشتغل شو دارس 
كيف عروسته حلوه اهلها غنين 
الكل بدور ورا شغلات تافهه وبتروح 
لا الحلاوه بتضل ولا الشغل بضل دنيا دواره 
بس يا ترى كم واحد بسأل عن اخلاقه او اخلاقها 
اصلحوا حالكم وتفكيركم قبل ما تخربوا حياه غيركم وتعلقوا على غيركم 
يمكن ال مش حلو وال مش غني يسعدها اكتر ويمكن المش حللوه تسعده اكثر 
انا بنت ما عندي ثقه بنفسي بخجل من ابوي وشغله بخجل من امي وشغلها حتى بخجل من شكلي 
من ا وصغيره نفسي اكون احلى بنت بالعالم اشوف المغنيات اصير نفسي اكون مثلهم مره كان الجو مطر كثير ويومها المديره حكت كل وحده تتصل عأبوها لحتى يجي ياخدها انا حكتلها ما بعرف رقم ابوي لانه اصلا ابوي ما معه سياره وغير هيك بكون لابس اواعي الشغل بهالفتره لأنه بشتغل عامل بمسلخ للدجاج المديره يومها رنت علي لحالها واجى كان اواعي اواعي الشغل وكل صاحباتي بيطلعو علي عملت حالي مش شايفته نزل من السياره وصار يدور علي عطول ركضتت عالسياره وقلتله اطلع خفت بنت تشوف انه ابوي وكبرت ونجحت بالتوجيهي كل البنات بتصورن مع اهلهن الا انا قرفانه منهم ما هو ابوي بعرفش يجي ويتللبس وأمي مره كبيره بالعمر ودائما تشتغل بللدار مش فاضيه لحالها وانا كنت ابين اني بنت برستيج لمافتت الجامعه صرت احط مكياج بالهبل مسكاره ورموش وايلينر واي شدو اقلب وجهي قلابه والبس لبس فياعه ولحتى اكون احلى وحده اروح عالجامعه ما احكي بلكنتنا بالكاف اصير احكي بالئال وأنعم صوتي وحركاتي كلها دلع وكنت اضطر احيانا اسرق من ابوي لحتى اشتري لبس كل يوم ومكياج وكنت حاكتلهم انه ابوي صاحب شركه وكل البنات كانوا يحبوني ويعاملوني باحترام وبعيد ميلادي يجيبولي هدايا غاليه وانا لما انعزم اضطر اسرق من اهلي لاجبلهم هديه بيوم نن الأيام ابوي تعب كثير ودخلوا المستشفى امي قاعده وبتحكي الحمد لله انه محوشين شويه مصاري لندفع لعمليه ابوكي انا يومها وجهي صار بللالوان لانه هدهل للمصاري انا سرقتهم زمان امي قلبت الدار قلابه وما لقتهم انا قعدت وصرت اعيط اضطرت امي تمد ايدها للغريب ولحمد لله نجحت عمليه ابوي ومروا سنين الجامعه وانا لسا بتصنعي لوقت اجت بنت تتمسخر وتحكي سمعتوا اخر خبر ابو لينا طلع بشتغل بمسلخ جاج مش صاحب شركه وحتى امها تدينت من ابوي المصاري لانه ما معهم 
انا ما عرفت شو احكي البنات كلهن صارن يتمسخرن وبطلن يحكين معي حتى صاحبتي لمى الي كل وقتنا بنقضي مع بعد بعدت عني كل صاحباتي طلعو مظاهر وبس وتصنع اكثر مني عىفت انه فش الي حدا غير اهلي روحت حضنت امي وتأسفتلها عكل عمايلي واستنيت ابوي ليروح من الشغل وحضنته لاول مره بحياتي عارفين الفرخه بعيونه كانه كل هموم الدنيا نسيها بهاللحظه بطلت احط مكياج كثير صرت اليس لبس عادي واتقرب من ربنا وحياتي صارت احلى وثقتي بنفسي صارت اكبر ويوم تخرجي ولاني من المتفوقين رحت بست ايد ابوي وتصورت معه وقلت لولا هالانسان البسيط انا ما كنت هون اليوم 
عارفين شو التصنع اكثر شي متعب بالحياه عيشوا حياتكن صح لي بحبكم بحبكم عشانكم مش عشان التزييف تبعكم واهلكم شو ما كانوا هم تاج راسكم واوعكم تخجلوا فيهم 
لما امي ولدتني كنت بشعه كثير نحيفه ومو مثل الصغار ما بعطي لا رده فعل ولا اشي كانوا سلفاتها يعلقوا عليها ويحكولها هالبنت معاقه وشكلها كل خلقتك رح تكون هيك كبرت وفتت الروضه كنت هاديه كثير وكمان ما بعرف احكي لساني ثقيل ومش مثل البنات التانين بتذكرها كان اسمها ام احمد مرت عمي سمير كل ما تشوفني تصير تحكي لامي الله يعوض عليكي هالبنت ولا عمرها رح تتزوج او حتى تنجح شوفي كيف الغبى من عيونها 
امي دخلتني مدرسه خاصه وبلشت اتعلم شوي شوي وتتحسن طريقه لفظي للحروف بس لساتني بشعه ونحيفه 
بيوم من الأيام كانت امي قاعده وبتحكي انها حامل مرت عمي نطت وحكتلها نصيحه نزلي لا يطلع مثل اخته معاق 
قالتلها بنتي مش معاقه هي عندها تأخر باللفظ و وزنها قليل 
صارت تضحك وكل نسوان عمامي يضحكن 
طبعا هي كان عندها بنتين حلوين كثير و ولد شايفه حالها في 
مرت الأيام انا صار شكلي يتحسن وبطل عندي مشاكل بالنطق تخرجت من جامعتي بتقدير جيد جدا وطلعتلي منحه على تركيا بتركيا صار مسابقه على افضل مشهد سينمائي اتررددت اشارك او لا يومها كنت احكي مع امي بتقلي ولك شفتي ديما بنت عمك سمير 
قلتلها مالها قالتلي خلفت ولد عنده اعاقه حركيه قلتلها ذوي احتياجات خاصه قالتلي اه الله يعينها حماتها قويه وبتضل ترميلها حكي 
سكرت الخط وتذكرت امها قديش كانت تعاير امي بس ما شمتت كتبت مشهد سينمائي اسمه انا الظل وكان مبدأ تبعه لا تعاير تبتلي بيجسد قصه حياتي المشهد حصل على جائزه وانا استلمت اخراج فيلم لما نزلت عالضفه الكل رحب فيي وحتى مرت عمي كانت واقفه بعيد وبتطلع علي ولساتها بتحكي ولله طلع منها هالمعاقه 
ضحكت ضحكت وقلتلها الله يشفيكي اطلعت عأمي وحكتلها يما انتي مين عايرتي لحتى كنت انا هيك 
اياكم تعايروا حدا عخلقته نصاحته ضعفه اعاقته تصرفاته طريقه كلامه لأنها كلها شغلات بإيد ربنا واحنا ما خلقنا حالنا بالنهايه 
من انا وصغير علموني انه انا الكبير الي بحقلي اضرب اختي لي ما الي بشغل البيت هم ما علموني اعمل هيك بس انا كنت اشوف ابوي كيف بروح من الشعل بنبطح على الكنباي بولع سيجاره وبنادي هاتي يمره مكته تكون امي غارقه بالمطبخ بتطبخ وبتجلي وصوت الغساله شغال واختي الصغيره بتعيط يعصب ابوي وينادي بصوت اعلى تترك امي كل شي وتجبله المكته يكون مكشر وحالته حاله ويسألها مطول الغدا بعدها يتغدا ولا يحكيلها كلمه منيحه ويحط راسه وينام 
ومرت الأيام وكبرت صرت اشوف ابوي كيف بعامل اختي وانا يقعدني معه بجلسات الزلام وهي يخليها تعمل الأكل مره كبيت كاسه شاي نادى اختي تنضفها قلي يابا الزلمه عيب يشتغل شغل النساوين 
فتت الجامعه واختي فاتت الجامعه قلي اقطع راسها اذا شفتها موقفه مع واحد وضلك داير بالك عليها اختي كانت شاطره وذكيه بيوم من الأيام شفتها واقفه مع واحد روحتها عالبيت بدي اسألها مين هاد اجا ابوي قلي اضربها بس يابا هي مش غلطانه 
انا ما كان عاجبني كيف ابوي بعامل امي شايف كيف امي تعبانه ونفسيتها مش حلوه وما بتهتم بحالها وبالمقابل مرت عمي مبسوطه بحياتها لانه عمي بساعدها بكل شي وان ما ساعدها بحكيلها كلمه حلوه 
تزوجت وبعد شهر مرتي كانت تعبانه اتحيرت اصير مثل ابوي اترك الشغل كله عليها ولا مثل عمي 
بس شفقت عليها قمت عملتلها فطور وانا واقف عالمجلى رن جرس الدار رحت افتح ولابس مريول المطبخ امي شافتني هيك صارت تولول حاكمتك يما يا عيب الشوم بتجلي واختي بتطلع وبتضحك 
سمعت مرتي بتحكيلي حبيبي مين اجا نسيت مسخرتهم وفتت لعندها قلتلها طول ما انا عايش رح ضل سندك اطلعت على امي وحكتلها فعلا اكبر عدو للمرأه المرله نفسها وكل مرى بتقبل عحالها هالشي 
فهي بتستاهل ما يحس زوجها فيها لانه انتي نفسك استنكرتي هالشي لي بعملو 
بعد سنين اجاني بنتين كنت مكيف عليهم بحبو وبساعدو امهم ولما اجا الولد علمته انه هو سندهم ولازم يساعدهم بكل شي وهيني اليوم عالعكازه وشايف كيف عيلتي حلوه ومتفاهمه وابني طالع شهم لابو بعرف يجلي 
حلوه الحياه الزوجيه مبنيه على التفاهم والحب والمساعده وحتى لو الزلمه ما بقدر يساعد مرته لانه بشتغل برا البيت يحكيلها كلمه حلوه يحسها بوجودها ينضف مكان الوسخ بالصالون يتشاركوا عالحلوه والمره 
كنت رايحه ومسرعه وقعت عن الدرج ونكسر ضهري وأول كلمه حكيتها اخ وحكولي خلص رح تكملي كل حياتك هيك ما تقدري تمشي صرت اعيط حسيت الدنيا كلها سكرت بوجهي 
بس يوم روح اخوي عالبيت شافني ببكي قلي مالك يا اختي 
قلتله خلص ما رح اقدر اكمل دراسني 
قلي مستحيه من حالك 
قلتله انا ما بمشي الكل حيطلع علي 
لا وصعب اروح عالمدرسه بتعرف ما في درج خاص لالي 
قلي والله قام حملني وصار يركض في 
يحكيلي طيب وهيك بصير اخدك ومنه بشوف المز 
ضحكت وحضنته 
سنين وهو يجيبني ويوديني كل يوم يوصلني بلعرباي ويضل معي 
يشوفني ببكي يحكيلي لي ضايقك بحرقوا يحكيلي كوني قويه انتي احسن من غيرك بكتير مخك حلو وذكيه زرع فيي ايمان بالله كبير 
اخوي كل مره كنت ادعيلو الله يحمي الله يسعدك الله يبعد بنات الحرام عنك 
بتذكر مواقف صارت معه مره كان مقدم لوظيفه ويومها عشان موعدها ما بناسب مدرستي ليروحني رفضها قلي يختي بتروح وبتيجي الوظيفه بعدها ربنا فتحها علي نقبل بوظيفه احسن من الاولى بكثير وبوقت منيح لوقتي 
بتذكر لما مره عمل حادث مع صحابه كلهم اتضرروا الا هو اجا عالبيت بحكيلي الحمد لله يختي الله قدرني وحماني عشان اضل داير بالي عليكي 
كمان مره كان يحب بنت كتير والبنت خطبت فجأه يومها حسيته ضعيف وانهار قربت لعنده وقلتله مين اعطاني امل بالحياه وسندي هاد خير لالك بعد فتره تعرف على بنت مديره بالشغل البنت كانت حلوه كثير ومؤدبه ما عنده الجرأه يطلبها ولما طلبها رفض ابوها لانه وضعه على قده وكان كتير متضايق ليوم اتصلت على ابوها قلتله اخوي هيك هيك موقف معي من سنين ابوها نفسه انبسط راح كافئه بالشغل وقله ما بدك تطلب شي تاني مني خجل اخوي قله اه بنتك 
وتزوجها لليوم اخوي مش ناسيني هو سندي بهالدنيا ومرته كتير منيحه معي صحيح ربنا حرمني من ابوي من انا وصغيره بس هو عوضني عن كل شي 
هو في بعد الاخوه وحنيتهم وشو حلو تكون سند اختك صاحبها واخوها وابوها وكل شي لحتى ما تغلط ولحتى تقوى فيك وربنا يعطيك ورفقا بالقوارير 
من انا وصغيره شخصيتي خجوله ما بعرف ادافع عن حالي ولا اطلب شي الي 
وانا بالروضه كان معي قلم ومحايه جداد وفي وحده متسلطه اجت ضربتني واخدتهم مني فاتت المس على الصف شافتني بعيط سالتني شو صار خفت احكي 
روحت عالبيت امي بدها ياني احل الواجب انا مستحيه احكيلها انسرقوا قالتلي ضاعوا قلتلها اه جابتلي غيرهم يومها رسمت رسمه وخييتها 
كبرت شوي وفتت المدرسه كنت اكون قاعدده دائما بالدرج الأخير لاني طويله المعلمات كانوا مهمليني كتير وانا بكون عارفه الجواب وما بجاوب اول امتحان كان في علامات المعلمه اجت لعندي وحكتلي من مين غشيتي انا ما عرفت ارد صرت اعيط يومها نقلتني من البنت لي قاعده جنبي مع انها هي غشت رسمت رسمه وسميتها الظلم 
لما صرت بالثانويه رحت عمدرسه مختلطه كنت اشوف البنات كيف بسألو الشباب بقعدن معهم ومش سائلات وانا اكون مستحيه احكي حرف قدامهم كان استاذي بالمدرسه يضل يحكيلي كلام تحرش واضل ساكته بيوم لحقني وانا مروحه طريق بيتنا ما في حدا مسكني من ايدي انا ارتعبت بدي اصرخ قلتله ابعد يحيوان قلي ما انا صرلي سنه بتحرش فيكي ومكيفه انا تفيت بوجهه ما بعرف كيف اجتني الجرأه وركضت وصلت عالبيت والعرق مملي وجهي حرارتي مرتفعه ومريضه قعدت اعيط لامي ليش انا شخصيتي هيك وليش الناس بتستقوي علي حكتلي شو صاير معك ما قدرت احكي رسمت رسمه وسميتها التحرش 
بعد بيومين رحت عالمدرسه الاستاذ حط حطاطي وبدو يرسبني صار يضايقني كتير ويستغل شخصيتي الضعيفه 
بس الحمد لله نجحت وخلصت منه ومن المدرسه فتت عالجامعه ناس اشكال الوان نفسيات دكاتره حياه جديده تماما ولساتني بخاف شوي شوي صرت اكتشف اني مهمشه طول ما انا ساكته وتذكرت انه ابوي وانا صغيره كان يضربني لما احكي انه امي كانت تسكتني لما اعبر عن رأيي اتذكرت كيف مره حكيت فيها وعاقبوني وبوقت كنت مصاحبه بنت والبنت مؤدبه كتير وشب حطو براسها وطلع سمعه عليها مش منيحه وكيف شفت الكل ببعد عنها وهي ساكته اتذكرت حالي قعدت بالساحه ارسم ارشق الوان وابكي اجا واحد قلي هاي رسمتك 
قلتله اه قلي شو اسمها قلتله الحياه 
صفن صفن اخدها من ايدي وحكالي الحقيني عرفني على صاحب معرض رسم واتبنى رسوماتي المعرض ما نجح ما حدا حبه ولا حدا فهم شو علاقه هالرسومات بحياتي وغير هيك كتير ناس احبطوني وحكولي رسمك مش حلو اولهم اهلي بس ضليت اشتغل عحالي شخصيتي صارت اقوى وصرت ما اسكت صارت رسماتي تحكي عني وهيني اليوم مشهوره والكل بآمن بموهبتي 
اذا عندك وجع حلم او موهبه لا تستنى غيرك يكتشفك وما تسمع كلام الناس الي بتحكيلك وقف استمر واسعى لحلمك واشتغل علي واهم شي لا تستقل من قيمه حالك ويضع سره في اضعف خلقه 
بعد سنه عزابيه وكلمه من كل ست كبيره بتشوفني اجا العريس المنتظر تزوجنا وانسترنا وكانت شخصيتي ضعيفه بس لما تخسر اشيا غاليه بتصير قوي 
بعد عرسنا بشهر اجا زوجي على بيتنا معصب قلتله مالك حكالي ما فيني شي حطي الأكل كان نفسه ياكل لبن ورز انا ما كنت اعرف اطبخها منيح بس طبختها اول ما داق اللبن تف الي بتمه عوجهي قلعاط يقلعطك بخزي الأكل 
انصدمت انا وصرت اعيط حكالي روحي عغرفتك عيطي اتصلت عأمي وحكتلها الي صار امي استشارت ابوي وردت علي عادي يما داري كل الزلام هيك 
فات عالغرفه وهو معصب حكالي انا اسف ما قدرت امسك حالي طعمه بخزي رحت عملتله سندويشيتن 
ثاني يوم الساعه الصبح سمعت صراخ صحيت لقيته بصرخ عأمه امه ساكنه بالبيت الي تحتنا بس محترمه وطيوبه كثير 
نزلت لعندهم اشوف شو في كنها طالبه منه شغله وما بدو يجيبها يا الله شو كرهته 
بعد بمده روح عالبيت متأخر انا كنت خايفه علي لانه ما برد عجواله طول اليوم اول ما فات البيت سمعته بنادي وينك يا زفته انا رحت لعنده كان عيونه مثل الجمر شلح القشاط وضربني يا الله شو عيطت ليلتها اتصلت عأمي حكتلي ياما ابوكي ضربني داري يما داري يما انا كنت قويه ارد جوابات واحيانا لما يضربني اضربه بس اهلي كاسرين ضهري مش قادره اتركه 
صار كل اسبوع يتذكرني بقتله يعاملني بقله احترام ولأنه ما في حدا بصفي ما يسأل فيي بيوم من الأيام حضرتله مفاجآه اني حامل فات عالبيت مش شايف شي قدامه كان مطرود من شغله ضربني ضربني لحد ما نزل لي ببطني لما شاف الدم وانه اغمى علي نقلني عالمستشفى اول ما فتحت عيوني حسيت باني لازم اموت كرهت الدنيا وكرهته وطبعا ما جبت السيره لاهلي عارفه ردهم المهم اضل مستوره 
مرقت الايام صرت احس حالي اله وبس لا اضحك ولا اكل بنفس ولا احب اطلع ولا يجي الناس عندي هو بلش يتأفف من تصرفاتي لوقت اجا وحكالي كلمه وقعت عالارض 
اول ما فتحت عيوني كان زوجي واقف قبالي وبحكيلي اسمعي يا مرا انا بدي اتزوج عليكي 
عرفت انه كان مغمي علي من الخبر فركت عيوني وقلتله ليش 
ما اعطاني ولا مبرر وطلع عالشغل انا اتصلت على امي ابكيلها احكيلها يما يدو يتزوج علي امي عصبت وحكتلي احملي غراضك وتعالي عنا بس ابوي صوته بداني شو بدك تفضحينا خليكي بييت زوجك 
بس يما هو بضربني طفى مرارتي يما انا تعبانه بس كلام الناس اهم 
بالآخر انا تعبت ما تحملت قلتله فش تتزوج حكالي غصب عنك قلتله طلقني قلي باحلامك حملت غراضي بددي اروح عند اهلي ضربني بعصاي على راسي صحيت لقيت الدنيا مغبشه ايدي مكسوره وحاسه راسي ثقيل وعيني اليسار مش شايفو فيها سمعتهم بحكو الضربه عالدماغ واثرت عالعين كانت امي واقفه تعيط وابوي لسا بحكي اوعكم حدا يعرف شو صار اوعكم حدا يعرف انها كانت بدها تهرب 
تمنيت لو اموت وصحيت بعد مده اشتغلت عمشروع الله لا يستر علينا اذا بدنا ننهان ببيوت زوجنا ويا الله قديش في نساء مهمشات معنفات بهالمجتمع وساكتين عشان ولادهن او عشان الفضيحه لأنه الي ما في خير لاهله ما في خير لحدا وقديش في اهل بهمهم كلام الناس اكتر من سعاده بناتهم 
وقديش في بمقابله نسوان عايشات حياتهم ولا احلى مع زواجهن لانهم بارين باهلهم وراضيين عنهم 
الحياه ابسط انك تقضيها غزل بحالك ترا والله لو كنت ملكه جمال لازم تهدي وتعطيها وضعيه الثقلان ومش فاهم انو جميل 
افهمي انو شكلك مش صنع ايديكي بغض النظر عن الميك اب 
والجمال لا يقتصر على الوجهه الجميل والجسم المثالي 
انا بضمن انو نص الشعب العربي محتاج ل جمال الروح 
الروح المتواضعه الي وضعها رايق الي دمها خفيف فاهمه يا عزيزتي 
واعتقد لازم تكون ثقتك بنفسك اكبر من تقيم الناس لجمالك 
انت حلوه لو كلهم حكو عنك بشعه 
بس حركات شو رائيكم بجمالي وقدرولي اياه من عشره دشروكو منها 
صرت اشك انو نص بنات العالم مخلوقات بعرفن شو مقاييس الجمال العالمي وبحطين لجويل واطي 
البوست لشعب الاسباني 
بصحى الصبح بفتح عيوني بعد ما كنت عميا طول الليل بمشط شعراتي بشم ريحه خبز بينعمل بحكي اكيد امي بتخبزلنا بركض لعندها برجل وحده ببوسها وبحكيلها الله يخليلنا ياكي 
برجع على تختي وبشوف تخت اختي فاضي برتبلها يا مع انه مرتب من زمان ما حدا نام علي بسمع صوت ابوي عامل طوشه مع امي ابوي كل يوم بطلع الصبح يدور على شغل وبرجع اخر النهار تعبان يتفش بأمي وبتعلى اصواتهم على بعض وبتقوم طوشه اخوي الصغير في حروق بصدره ولأنه الجو هالأيام شوب كتير بصل يعيط وما فينا لا نشغل مروحه ولا مكيف بنفتح النت لنشوف العالم بنلاقي بنت مسافره عتركيا وبنت بتتأفف لأنه الكهربا بتضل تقطع عندهم بشوف ناس بتذمروا من البطاله بسكر الفيسبوك وبمسك بقلم و ورقه وبكتب الي صار معي بتذكر قبل سنين ما كنت هيك كان عمري وقتها سنه وكنت رايحه عجامعتي ومبسوطه لأنه اول يوم الي ولسا بدي ارجع الا تسقط شذيه علي وقتها صحيت بمجزره دم حوالي شو لي صار اطلعت ما لقيت رجلي صرخت مع انه صوتي عالي ما حدا سمعه الكل بحكي الكل بعيط كنت لحالي هديت الحرب سكت الكل وسكت صوت الدول الي حولي حتى صوت الضفه سكت رجعت عبيتنا كان مهدوم نصه اخوي الصغير محروق صدره وجزء من وجهه يما مين بدو يرجعلي رجلي اعيط باليل من وجعي وصارت الظروف تسوء اكثر لا لاقين ناكل والكهربا كل ما بالها بتنقص احيانا بتيجي ساعات واحيانا ساعات واحنا من الشوب مرمين على البلاط 
ها مش بلاط حتى لانه عايشين ببيت بشبه كل شي الا الييوت كله رطوبه والاصعب انه الحرب اخذت اختي بطلت اشوفها وتختها صار فاضي جنبي 
هو مش تخت هو شبه تخت بس لانه علي ريحتها خلينا وهينا الحمد لله عايشين ومتأملين يفرج هالزضع وغيرنا ساعه عندو لكهربا ولمي والاكل وبتذمر 
هاد جزء بسيط من معاناه اهل غزه بالحرب جزء بسيط من وجعهم وقهرهم حسيتوا بألمهم يلا خلو الكل يعيش معهم 
اعملولها شير انسخوها تخلو اسمي او تشيلو مش مهم المهم توصل هالمعاناه للناس 
انا بنت سيئه وفوق هيك كمان بشعه 
من انا وصغيره وانا كنت ناصحه كثير كانوا بنات الروضه نحاف وحلوين وانا يلحقوني الصغار ويحكولي يا دبه يا سراقه الساندويشات اروح على البيت تكون جارتنا عند امي تقرصني من خدي وتحكيلي صايره قد البقره ليش بتاكلي كثير افوت عغرفتي واصير اعيط 
كبرت شوي والنصاحه لسا مرافقتني بالمدرسه اذا شافتني معلمتي باكل تحكيلي ليل نهار تاكلي يا سوسو خفي عحالك 
اتضايق وانمغص واكل سندويشتين بدال الوحده بمرحله مراهقتي طلعلي حبوب بوجهي وصار منظري بشع كتير احاول اغطي الحبوب بكريم اساس والبس اشي فضفاض ليخفي نصاحتي 
اطلع عالشارع تشوفني صاحبتي ولك مالوا وجهك مليان حب 
مالك هيك نصحانه 
صرت اخاف اطلع اخاف اكل قدام الناس ما خليت طريقه لحتى انحف شربت دوا والدوا ضرني اكثر ما فادني عملت رجيم وكان رجيم قاسي نحفت لما نحفت نحف وجهي كتير كل وحده تشوفني ولك مش حلو عليكي هيك زمان كنتي احلى 
صرت احط مكياج كامل لحتى يروح الحب تيجي بنت تحكيلي ما بتعرفي تحطي ميك اب 
اروح اوقف عالمراي اطلع عوجهي عجسمي الي نحف بس مش مشدود مره بنت شافتني حكتلي انه طريقه لبسي مش حلوه احاول البس لبس فياعه صرت بدي اتعرف عشباب بس عشان يحكولي حلوه ويصير عندي ثقه بحالي وكل شب اتعرف علي يوصل للي بدو يا ويتركني ويروح 
امنت اني انا بشعه وما حدا رح يحبني صرت اكره حالي واكل كثير وارجع انصح صرت اخاف اطلع من البيت اخاف من الناس وكلامهم فقدت الثقه بنفسي 
لوقت شفت وحده عالتلفزيون مصابه بمرض انحف امرأه بالعالم منظرها مش حلو بس كل الناس بتصفقلها ومحترمتها كان عندها ثقه كبيره بحالها حكيت انا رح اصير مثلها مسحت المكياج الي خاف ملامح وجهي شلحت المشد الي خانقني لبست اللبس الي بريحني وصرت اطلع وما اهتم لحدا حملت مراي وكل حدا يعلق علي اورجي حاله الناس فكروني مجنونه بعد فتره اطلقت حمله لكل النساء الي مو واثقات بنفسهم وحكتلهم عن تجربتي الناجحه انظر لمرآتك لنضموا الها كثير بنات وحتى شباب مهمشين بالمجتمع ما عندهم ثقه بنفسهم وكبرت لصارت مشروع انا من مؤسيسه 
الناس لو شو ما عملت ما رح يعجبهم بجرحوا بكلماتهم مثل السيف براعوش مشاعر غيرهم و وللو كل واحد شاف حاله فعلا لخجل يعلق عحدا 
كلمه حلوه بترفع حدا لسابع سما وكلمه بسعه بتنزلوا لسابع ارض 
من انا وصغيره كان عندي فضول لي امي ما بتخليني اقعد مع النسوان كانت تضل تحكيلي عيب مره اجو جاراتنا عند امي يومها فتت انا على غرفه الضيوف وقعدت مثل البنت الشاطره عاساس امي تخليني قاعده معهم فاتو الجارات سلمت عليهم وحكتلي يلا روحي انتي وبنت الجاره العبو برا عيب تقعدوا معنا انا كان نفسي اسمع شو بحكو و وقفت عالباب اتنصت كانوا يحكوا كلام عادي ما سمعت في شي عيب شوي فتح باب الغرفه امي شافتني شلعتلي ذاني وقالتلي لشو بتتسمعي يلا روحي من هون يا الله صار عندي فضول اعرف شو بيحكوا النسوان 
كبرت شوي وصرت اتوقع انه امي رح تسمحلي اقعد معهم اجو يومها خالاتي عنا انا مفكره حالي كبيره سلمت وقعدت غمزتني امي انه اقوم اعمل شاي قمت عملت شاي وضيفتهم اجيت بدي اقعد الا هي بتحكيلي بدنا نحكي خراريف نسوان 
يا الله شو عيطت يومها وقعدت احكي يا ريتني كبيره واضل بعالغرفه كانت بمثابه اشي واو انه اقعد مع الكبار واسمع شو بحكو اجت امي قالتلي يختي عشو مستعجله بكرا بتكبري وبتكرهي هالقعدات عيشي طفولتك والعبي كنت انا وبنات خالاتي نقغد نلعب جارات اجيب لعبه باربي واخيطلها اواوعي واصير اتحالى فيها ونجيب ادوات مطبخ ونقعد نلعب فيهن البس كعب امي واحط رجل عرجل واصير احكي كيفك يا جاره كيف زوجك ونقضيها نضحك ويخلص اليوم وانا اسال حالي معقول بيحكوا نفس كلامنا 
مره بنت جيرانا حكتله انه النسوان بيحكوا كلام عيب وانه افوت عالنت وابحث عن خراريف نسوان واشوف فتت يومها عمنتدى وكانوا يسالوا اسئله ما فهمتها بس مو مناسبه لعمري شافتني امي وضربتني وما فهمتني ليش 
كبرت وفتت الجامعه بطلت امي تطرني من جلسات النسوان لاني صرت جزء لا يتجزأ من قعداتهن مهو خلص العيون صارت علي وصار لازم انخطب لواحد من ولاد هالجيران طول قعدتهن وهن يحكين عن فلانه وعلانه عن الطبخه عن الزوج وهموم لحياه كنت اسرح بخيالي واحكي هاي القعده لي كنت قاتله حالي عليها يا الله شو ممله وبس اجا نصيبي وتزوجت صرت جزء رئيسي من هالقعدات وصرت انا نسوان وصار عندي بنوته ما اخليها تقعد معنا احكيلها بكرا يا ماما بتكبري وبتزهقي هالكلام بس ما زرعت عندها فضول لتعرف شو بنحكي قعدتها مره وزهقت حالها عرفت انه هالقعده فيها هموم كثيره مواضيع كبيره واحيانا ضحكه من جاره عياط من الثانيه ذم الحموات وعرفت انه امي كانت تحبني كثير لحتى منعتني من هالقعدات كانت بدها ياني اضل مبسوطه بطفولتي ويا ريت لو نرجع ولاد صغار 
كل مراحل حياتنا بنقضيها نركض لنوصل مرحله ثانيه وبخلص العمر واحنا بنحاول نسابق هالزمن لنعرف شو رح يصير معنا عيشوا اللحظه وبس 
لما فتت الجامعه تعرفت على بنت اسمها سميه وصارت صاحبتي بيوم من الأيام اجت عندي وحكتلي انه صبحيه بتحكي اني انا بنت تاعت شباب وأخلاقي مش منيحه انا سمعت هالكلام ما ضل براسي عقل وصرت بدي اشوه سمعتها وبس صرت اتقرب منها واعمل حالي صاحبتها واخد صورها بس انا ما كنت اقبل ابعتلها صوري بس مع الهقت حبيتها جد وحسيت انها البنت طيوبه ومستحيل تكون حاكيه علي هيك بس سميه ضلت تحفر براسي وتحكيلي انها بتحكي عني ودائما تشوه بسمعتي فانا انجنيت مسكت صورها وبعتهم لشب 
وحكتله انه هاي انا 
انا مش عارفه كيف عملت هالتصرف بس كان الشيطان عامي على عيوني بعد يومين صبحيه ما اجت عالجامعه استفسرت اهلها عارفين بالموضوع وضاربينها وحارمينها من لجامعه انا حسيت بالذنب بس قلت مهي فسدت لاهلي عني وانضربت انا كمان بتستاهل قعدت شهر مش جاي عللجامعه وسميه صارت تحكيلي عن بنت تانيه انا اهلي طبعا مشددين علي عالاخر لوقت اتصلت علي صبحيه بتعيط انا سمعتها بتعيط تضايقت كتير مع اني مقهوره منها حكتلي في بنت بعتت صوري لشب واهلي عرفو ولهسا حارميني من الجامعه وبدهم يزوجوني واحد بعمر ابوي قلتلها وانا في بنت حكت لاهلي عني وضربوني وكانوا رح يحرموني من الجامعه 
حكتلي جد 
قلتلها اه ليش مش انتي لي اتصلتي 
صارت تحلف ايمان انها ما انصلت ولا بتعمل هيك شي كنت عند امي سمعتها صوتها عالتلفون حكتلي لا مش هاي لي حكت معي يا الله شو حسيت بالذنب اتمنيت تنشق الارض وتبلعني يا الله كيف فيي اصلح غلطي لازم اعرف مين الي سببتلنا هالشي 
سميه كانت تضل معي ساعه معتبرتها متل اختي واكتر وبحسها مظلومه دائما 
لوقت اتصلت علي ردت امي عالتلفون بتحكيلي ريما ريما هاد الصوت نفسه 
انا تجمدت مكاني انصدمت ما عرفت شو احكي كل الي صرلي ولي صار لصبحيه بسبب سميه 
رحت عند اهل صبحيه وحكتلهم القصه كلها بالبدايه ما صدقوني حلفلتلهم مليون يمين اني عملت هيك ابوها عصب علي وطردني من الدار وصبحيه ضلت تتحسبن علي بس انا ضميري ارتاح 
رحت عند سميه صرت صرخ عليها الله ينتقم منك يا فتانه يا فساده 
سميه عملت حالها ولا عامله اشي وصارت تضحك تحكيلي ضحكت عليكي بكلمتين 
شوي الا بنت فايته عالقاعه ركضت على سميه وبلشت فيها قتل وتتف عليها وتحكيلها ياوبنت للحرام اجو الامن عالقاعه واخدو سميه والبنت وانفصلو ال2 من الجامعه 
الي فهمته انها سميه واقعه مع بنت دكتور كاينه مفسده بينها وبين صاحبتها وبس كاشفاتها عجبن عليها 
ومرقت الأيام انا تزوجت وصبحيه تزوجت ورجعنا صاحبات مثل اول وأكثر كنت يومها رايحه عللمحكمه عشان اطلع ورقه واقفه انا على الدور الا اسمع صوت طوشه وصوت بنت مش غريب عني لفيت لقيت سميه ومعها زلمه كنو زوجها بدو يطلقها وحماتها بتحكيلها يا خرابه البيوت وبتسب عليها وسميه بتعيط ولله ما بعيدها خلوني مع ابني 
حكيت بعقلي ولاي شو الدنيا عادله وبتاخد الحق وقد ما يكون الانسان متجبر ومكيود الدنيا بتلف وبترجع علي وجد الناس الي بتفتن وبتعمل مشاكل بين الناس مستحيل يتوفقوا بحياتهم وللفتنه اشد من القتل لا تسمعوا اي كلام وتصدقوا ناموا مظلومين ولا تناموا ظالمين وربنا بياخد حقكم 
من يوم ما خطبت وهي صاحبتي دانيا بطلت تحكي معي حتى كل صاحباتي بلشو يبعدو عني انا ودانيا صرلنا صحبه من صف خامس يومها كنت منتقله على المدرسه جديد وشخصيتي لساتها ضعيفه وما بعرف حدا اجت دانيا قعدت جنبي واعطتني نص سندويشتها ومن هناك بلشت صحبتنا 
صرنا نروح عالمدرسه مع بعض ونروح مع بعض نضل طول الفرصه حتى كانت هي اطول مني فتوقف على الطابور وتشتريلي من المقصف فروتي وسندويشه فلافل وتحطلي شطه عليها وبعدها اروح انا وياها ونقعد على الأرض تحت المظلات ونضل نحكي ونضحك بصف عاشر قررنا انا وياها نروح علمي وبلشنا ندرس مع بعض ونجتهد وتفوقت انا وهي وكان معدلنا قريب عبعض كتير كنا مثل الخوات وأكثر 
فتنا نفس تخصص الجامعه وبأيام العيد كنا نروح ونشتري نفس اللبسه ونقضيها طول الوقت مع بعض بس اجا رامز وطلبني رحت حكتلها اول وحده انه رامز طلبني يومها فرحتلي كتير مهي اعز من اختي بس كان وضعها صعب حبيبها الي حبته سننين تركها وخطب بنت تانيه حسيت في غصه بقلبها وضلت متبعه معي انا طايره من فرحتي ومو مصدقه يجي رامز ويطلبني وعالتلفون بحكي معها بحكيلها ولك رح يجي اخيرا وهي مبسوطه اكتر مني اتفقنا وخطبنا انا ورامز اول مره نزلت على الفيسبوك هي اول وحده باركتلي قبل ما انزلها حتى بس انا دخلت مرحله جديده بحياتي حاليا في بني ادم بدي اكمل عمري معه صار علي شغلات تانيه لازم احكيها معه ونتفق هاي حياه رح اعيشها انا ويا دانيا كانت متعوده تضل تحكي معي ساعه هسا بطلنا نقدر نحكي فزعلت مني اتصلت عليها اراضيها افهمها الموقف لقيتها منزله بوست خطبت من هون نسيت صاحباتها من هون 
يا الله شو تضايقت انا حياتي تغيرت حاليا الانسان الي بحبه وببحبني صارت حياتنا سوا في دار حماي لازم ازورهم في هم بدهم يزورونا في سلفاتي في خواته واخوته هو بحاجه للاهتمام للحب بحاجه اضل احكي معه 
دانيا ما كانت فاهمه هالشي هي بالها انا خطبت ونسيتها انه خلص يعني صحبتنا انتهت احاول اضل احكي معها اتصل عليها انا دائما وهي ما تبعتلي الا اذا انا بعتلها حتى صاحباتي الثانين اذا نطقت كلمه خطيبي يحكولي من يوم ما خطبتي تغيرتي 
مرت الأيام واجا العرس يا الله شو كنت يومها زعلانه انا ودانيا كنا متفقين يوم العرس نروح مع بعض عالصالون وتكون متل اختي جنبي فتت الصالون كنت لحالي رنتلها حكتلها مش جايه على العرس 
قالتلي لا عندك الي اهم مني وانا كبريائي ما خلاني ارجع اتصل عليها 
سكرت الخط والغصه بقلبي مش عارفه شو احكي اول ما فتت القاعه كنت بطلع بدي اشوفها بس ما لقيتها عرفت انه خسرت صاحبتي وصحبتها مع اني بحبها وبتحبني مع انها اعز من اختي ومرقت الأيام واحنا بعاد عن بعض وزعلانين من بعد 
اصعب شي حاليا بعد سنين زواج كل وحده فينا راحت على حياتها هي تزوجت وانا صار عندي ولاد وانا بتذكر مواقفنا مع بعض شوي ببكي وشوي بضحك وبحكي فعلا ما احلى الصاحبات الي اعز من الخوات مسكت تلفوني رن رن رن 
رد صوت رجال علي قلتله دانيا هون قلي لا 
قلتله طالعه يعني 
قلي دانيا توفت بحادث سير قبل شهرين ما صدقت الي سمعته صرت اصرخ وابكي مشان الله ارجعي يا رفيقه روحي صحيت عصوت امي قومي روحي عالصالون 
عطول اتصلت على دانيا حكتلها انا بحبك كتير وانتي صاحبتي الوحيده 
بتحكيلي شو مالك يا هبله 
بحكيلها حلمت فيكي بتقلي طيب يلا نطي جهزي حالك اليوم عرسك 
حمدت ربي انه كله حلم وانها دانيا لساتها جنبي وانا وياها صحبه وكتير وهيها رايحه معي عالصالون 
ما في احلى من صاحبه تكون اختك رفيقتك بس احيانا بصير مشكله صغيره بتبعدكم عن بعض وبتخليكم تحقدوا على بعض ويمكن الموت ياخدها منك وبعدها تحسي بقيمتها وتصيري تحكي يا ريت ما زعلتها اذا عندك صاحبه زعلانه منها صالحيها ما في شي مستاهل والبنت لما تخطب هي حياتها بتتغير وبس مش يعني صارت شايفه حالها او بطلت صحبه معكم 
صرلنا سنين متزوجين ومن يومها لليوم بحياته زوجي ما نسي التلفون الا مره وحده يومها طلع عالشغل مستعجل انا شفت التلفون جيت بدي الحقه بس صار رايح مسكت تلفونه بدي احطله يا عجنب انا بحياتي كلها ما شكيت في لانه انا ويا بنموت ببعض وفي ثقه كبيره بينا رن التلفون بدون اسم تحيرت ارد او لا بالاخر قلت يمكن زوجي من حدا من صحابه بيرن ليشوف وين جواله بالاول ما حكيت شي سمعت صوت اه حبيبي سامر 
انا حكيت براسي اكيد مخربطه بالرقم بس زوجي اسمه سامر 
قلتلها مين معي 
قطعت الخط المشكله انه جواله علي باسورد يعني صعب اطوال الرقم واذا بدي احكيله شو لي صار رح يزعل مني ورح يحكيلي انه مخربطه بالرقم لازم اتأكد بنفسي 
قضيتها طول اليوم اعيط وطول اليوم وانا منكده وحالتي حاله اجا سامر عالساعه بحكيلي شفتي نسيت تلفوني اليوم حكتله هيو تلبك و وجهه صار بالألوان 
قلتله مالك 
قلي حدا رن علي 
قلتله اه بس ما حدا رد ما في صوت 
هو عطول مسك الجوال وفتح شاف الرقم قال اه اكيد حدا مخربط بالرقم وفات عالغرفه واخد الجوال معه 
انا هون الفار بلش يلعب بعبي وبلشت اخاف جد لحقته اتنصت سمعته بحكيلها اه يروحي طيب بدنا ياها من الأخر اسمعي اوعك تتصلي مره تانيه وانا بالشغل كان مرتي كشفتنا 
انا سمعت هالحكي وما ضل براسي عقل فتحت الباب وصرت اصرخ علي اه يخاين مع مين بتحكي بس كانت رده فعله بارده كتير وحكالي مع زميلتي بالشغل 
زميلتك انا سمعتك بتحكيلها روحي 
قلي بتتوهمي حبيبتي 
ومن يومها انقلبت حياتنا صارت كلها مشاكل والشك دخل لراسي صرت كل شوي اتفقد تلفونه واحاول اعرف الباسورد بدي اتاكدد باي طريفه 
ولله صوتها مش غريب عني 
بالصدفه بدي ارن على صاحبتي هدى صديقه الي ايام الخطبه ردت سمعت الصوت ورجعت لورا كتير هاد نفسه 
لا نفس الصوت انا متأكده 
قلتلها انتي بتحكي مع زوجي هي طبعا ضحكت وتلبكت بالحكي وصارت تحكيلي شو بتتخوتي وزمان ما حكيتي معي ومن هلحكي بس انا متأكده لصوت نفسه ن حكيت ما الي الا اقعد جنب زوجي لما يرن التلفون واشوف اخر رقمين وبالفعل هيك صار قال وطلعت نفسها هدى 
اتصلت عليها قلتلها ليش ولك ليش 
قالتلي بكل عين وقحه انتي الي خليتني احبه وانتي لي خليتني اتعلق في انا خطيبي ما كان يحس في ولا يجبلي هدايا ما كان متل سامر وبيوم من الايام تعرفت علي سامر بالصدفه بالمحل وصرنا نحكي وما بنكر انه حبينا بعض 
ببساطه حبيتوا بعض وانا ومرته وزواجنا خربتي حياتي 
سكرت التلفونبوجهي 
انا هون كسرت لدنيا عجبت صراخ وعياط لميت اغراضي ورحت عند دار اهلي وقعدت اتذكر كيف دائما كنت احكي عن سامر انه رومانسي وبحبني كيف كل هديه يجبلي ياها انزلها علفيسبوك واتشارك مع صاحباتي كل قصص حياتنا تذكرت قديش كنت اخرف هدى عنه وعن رومانسيه ورجوليته وحبه لألي 
تذكرت انه ان كيدهن عظيم وتذكرت انه لازم نتم اعمالنا بالكتمان سامر حاول يرجعني كتير بس انا رفضت لانه صح انا غلطانه بمشاركتي بحياتي الخاصه وفرحتي مع الناس بس ما بستاهل يخوني انا كنت احبه واوثق في 
كل شي بصير بينك وبين حبيبيك او زوجك او خطيبك المفروض يضل بينكم عارفين ليش لانه البنت الي ممكن تسمع بقصتكم يصير نقسها تعيشها والمره المتزوجه الي بتشوف كيف زوج الثانيه بيعمل معها ممكن يسببلها مشاكل بحياتها ويبطل يعجبها الي عندها ن مش كل الناس قنوعين وراضيين بلي عندهم احيانا انت نفسك بتحسد حاجتك ونفسك كمان بتخرب حياتك 
وأتمو اعمالكم بالكتمان 
هو شخص واحد بخلي الدنيا بعيونك حلوه كثير وجنه والدنيا ربيع والجو بديع رغم كل شي سلبي محيط فيك بس تتذكر انه موجود بحياتك بتشوف النور وسط هالعتمه 
وهالشخص نفسه لو راح حياتك حتصير عتمه عتمه رغم كل النور 
لهيك ما الك الا تآمن بأنه النور من جوات قلبك وروحك مش مرتبط بشخص 
بتيجي اوقات بتحس انك كرهان كل شي ما بدك تكمل ولا تعمل اشي بس تقعد لحالك وتسأل حالك مليون سؤال وما تلاقي ولا جواب بتبكي وقتها وبس ليش شو ما بتعرف يمكن عكميه الوجع لي تحملتها فوق طاقتك 
انا بنت مستحيل يزبط معي اشي كل الشغلات الي بقرر اعملها بتخرب 
حتى وانا بصف اول كان في يوم مفتوح ويومها دربونا على رقصه لأغنيه 
وكانوا مختاريني انا ضليت شهر اتدرب واتدرب واشتري لبسه للحفل وقبل الحفل بيوم وقعت عن الدرجه ونكسرت رجلي وانحرمت من الرقصه يا الله شو عيطت يومها 
وكبرت وكبرت الشغلات السيئه والحظ السيء لي مرافقني لما صرت بصف عاشر كنت مقرره ادخل تجاري ولسوء حظي كانت عندد الشعبه اقل من فلغوا الشعبه من مدرستي وابوي حكالي على المدينه ما بوديكي سجلت علمي 
يا الله شو كنت اعاني مع الفيزيا والرياضيات وانا بصف كنت مركنه انه ما رح انجح بالفيزيا فما درست يومها اجا الامتحان سهل كتير كل البنات نجحوا وانا رسبت يومها حكيت لابوي انا مش شاطره خليني احول ادبي ولما شاف علاماتي مثل الزفت خلاني احول فتت ادبي 
وصرت توجيهي وضليت ادرس طول السنه لاجيب علامه عاليه وبيوم امتحان الجغرافيا مرضت مرضه مش طبيعيه يدوب قدرت افتح عيوني وضليت مريضه لاخر امتحانات وعجبت بالامتحانات ضليت اعيط ليش بصير معي هيك وطلعت نتيجه التوجيهي وكان معدلي بال يا الله شو نقهرت كان نفسي ادرس صحافه هيك ما بقدر افوت الا فنون 
دخلت فنون بالبدايه كان رسمي حلو استغرب الدكتور حتى حكالي ماخده دوره رسم حكتله لا عجبه كتير الشي لي بعملو وضل يمدخ فيي يا الله شو ابدعت بس طبعا حظي السيء انه سيدي اتوفى قبل الامتحان بيوم وكان علي تسليم رسمه للمشروع وما سلمتها ولما رحت للدكتور اعطاني امتحان ان كومبيليت خلي عيوني يرجعو ورا من صعوبته ورسبت بالماده 
يا ريت وقفت هون اختي الصغيره كبت على رسمتي قهوه وخربت وما قدرت اسلمها بس شو بدي اعمل رحت وبعتها للدكتور الماده لما شافها انبهر فيها وعجبته بقعه القهوه هاي اول مره بزبط شي معي 
خلصت جامعه وكنت متميزه بالكليه بالحظ النحس الي مرافقني ومرافق لوحاتي وشغلي لانه يوم ما شاركت بمعرض للرسم انقطعت الكهربا وكانوا المفروض يكونوا بالقاعه عملوهم برا وهم ينقلو رسمتي وقعت وتمزعت 
حتى يوم خطبتي على الشب الي حبيته وحبني خالتو ام امه توفت وبطلو يتقدمولي بهديك الفتره المشاكل بيني وبينه زادت وبطلنا نخطب من اصله 
بعد سنه واقفه قدام معرض للرسومات بايطاليا الناس كلها بتدخل عالمعرض وبتهنيني على اللوحات الرائعه ونجاحي وبنتي الصغيره واقفه بتنطتط قدامي وبتوقع وبتعيط شوي وبترجع توقف وابوها ماسك بايدي وبحكيلي انتي اروع زوجه بالعالم 
تذكرت الشغلات الي كنت مفكرتها سيئه الي رقصوا بصف اول مرضو من الشمس ولو فتت تجاري لو ما فشلت بالعلمي ما كان فتت ادبي ولو ما جبت معدل واطي كان ما رحت فنون لو ما رسبت بالماده ما كان شفت الاسئله الصعبه ودورت عاجابته وبعد فتره كان في منحه والاسئله بتشبه السؤال ونجح لو ما خرب المعرض ما كان شافني زوجي الي تزوجته هسا لي هو دكتور بالقانون مر من قدامي وشافني بعيط واعطاني حافز ولو زبطت خطبتي مع حبيبي كان انا متل حال مرته حاليا هو ما بشتغل وليل نهار منكد عليها عرفت انه الخيره فيما اختاره الله وانه انا كنت بنت سلبيه طول عمري وقديش شغلات بتصير بحياتنا بنفكرها ضدنا بس فعليا هي دافع وحافز لالنا لنكون احسن ودائما لازم نحكي الحمد لله 
عارف الرساله الي بتضلك تكتب وتمحي و وتتردد ترسلها اوعك اوعك ترسلها رح تندم كثير لو كان بستاهلها الشخص ما ترددت تبعتها 
يأتي_يوما وتكون هي جيشك_الوحيد هالعباره الي شفتها بعد سنين طويله من الزواج انا قبل سنه شفت مرتي وهي مروحه من الجامعه كانت حلوه كثير وعجبتني ضليت وراها لعرفت رقم اهلها وتزوجتها كانت مرتي ضعيفه شخصيتها مهزوزه وكل شي بعمله تحكيلي حاضر 
انا اول سنه كنت مكيف عليها كانت حياتنا حلوه اهتم وتهتم فيني يا الله شو كنت احبها وتحبني وكنت كل شي اعمله استشيرها بس بعدها بلشت اتجبر فيها اكثر واهملها اكثر عارفين صرت احس اني بتعامل مع اي اشي من ممتلكاتي عليها تطبخلي وترتب الدار وتطيعني وبس 
وهي كانت تعمل كل شي عالساكت ما عمرها تذمرت اول مولود النا كان بنت صارت المسؤوليات تزيد فوق راسها بالليل اصرخ عليها اطلعي انتي وبنتك بدي انام صرعتوني تحمل بنتها وتطلع تنام بالصالون ولما اروح من الشغل اذا كانت مش طابخه ما اقدر هالشي واحكيلها شو كنتي تعملي طول النهار تجاوبني كانت مشغوله بالبنت بعد سنين من زواجنا امي تعبت ولإني ابنها الكبير مستحيل اوديها على بيت للمسنين جبتها عندي عالدار توقعت مرتي تعمل مشكله تحكي والله سنين وهي امي عندي وهي قايمه فيها ولا تأففت ثانيه ولا تذمرت من امي كانت تعاملها مثل امها وتحسن الها وفوق كل هاد انا معمريش كنت منيح معها انا كنت فوق تعبها ما احكيلها لا يعطيكي العافيه ولا شكرا عالشي لي بتعملي وبعد سنه زواج صار عنا بنتين و ولد اجت بنتي بتحكيلي انها امي تعبانه كتير حكتلها شو مالها 
قالتلي اليوم داخت و وقعت عالأرض 
قلتلها اكيد بتتدلل وسنه ورا سنه انا اهمالي الها يزيدد بعد سنه زواج كان ابني عمره سنين يومها روحت عالبيت قاعد بصرخ على امه وأمه بتحكيله ولا تقل لهما اوف ولا تنهرهما 
وابني صوته بعلا اكثر واكثر شفت بنتي بتصرخ علي وبتحكيلي يا عيب الشوم عليك ما احنا لولا امي ميتين ما بكفيها تعبها ليل نهار شوف ابوي ولا بسأل فينا عمره سألنا شو بنحب ناكل او اذا حابين نطلع 
انا لهون عصبت شوي من كلام بنتي بس رد مرتي صدمني 
حكتلها ابوكي بشتغل لحتى يأمنلكم الأكل والطلوع انا ويا تعاهدنا نعيش هالحياه مع بعض هو علي حقوق و واجبات وانا علي حقوقي و واجباتي ولي بعملكم يا اي ام بتعمله بس راعو ظروف ابوكم 
بس يا امي شوفي قديش وجهك تعبان قديش الهموم فوق ضهرك ابوي معمروش حكالك كلمه حلوه حتى 
سمعت ابني بحكيلها وابوي بصرخ عليكي لهيك انا لو صرخت عادي 
سكتوا مره وحده فتت عالغرفه والدموع مليانين بعيوني اطلعت عمرتي يا الله قديش كبرانه يا الله شو وجهها تعبان مسكت بايدها يا الله شو ملمسهم صاير خشن من الشغل قديش صرلي غايب عنها بنفس البيت بس مهملها حضنتها صارت تعيط مثل ولد صغير ابو حاضنه حكتلها بحبك بعد سنه صرلي مش حاكيلها ياها فرحت كأنه معطيها هديه ومن يومها صرت كل ما اروح اعلبيت احكيلها حبيتبي اساعدها بشغل البيت واهتم فيها وبشكلها احكيلها محلوه اليوم حتى علاقتي بولادي تحسنت 
واليوم عرفت المرأه القويه مش لي بتكون شخصيتها قويه وبتتجبر فيك القويه بحنانها وعطفها وتربيتها واخلاقها هي لي رح توقف جنبك المهم انت ما تتجبر فيها وتحبها وكلمه حلوه بتعيشها سنين وسنين 
يوم كل سنه بيختلف عن الي قبله بس بالغربه بتختلف كثير 
كانت عادتنا يوم الجمعه نصحى كلنا بدري امي تكون مجهزه الفطور يا نفطر فول وفلافل وحمص وزيت وزعتر يا يحكولي روحي عالمخبز خلي يعملنا مناقيش اروح عالمخبز اكون حامله الزيت والزعتر والجبنه بأيدي اكون قصيره كثير اصير احاول اوقف على روس اصابعي لحتى يشوفني صاحب المخبز وأحاول اخد دور غيري اضل استنى واستنى واشم ريحه الطابون والخبز الي بتشهي الجيران الي بصبحوا على بعض والقصص لي بسمعها من الختايريه اضل واقفه ساعه بالشوب وانا استنى اروح الاقي امي عامله الشاي مع زعتر بلاط وقاعدين كلهم بستنو بلمناقيش نفردهم ونصير ناكل يما مزكا طعمه 
بعدها ابوي واخوتي يجهزوا حالهم للصلاه وامي تجهز الطبخه بالعاده بتكون لبن ورز او مقلوبه لحتى لما يرجعوا نتغدا عطول وننام للعصر ونزور قرايبنا 
كبرنا وبطلت اروح عالمخبز صرت استنى اخوي يروح وصار اخوي يتأفف من الروحه وانا اتذكر ايام زمان صار اخوي ما يروح مع ابوي عالصلاه صار كبير ويروح او ما يروح عخاطره 
وكبرت اكتر ورحت عالجامعه اضطريت اخد سكن صار فطوري مناقيش جاهزه او سندويشات او حمص او لبنه وبطلت اشم ريحه الخبز الا الجمعه ولا اشوف عيلتي 
بس ما اصدق اروح الجمعه لاشوفهم 
بس الغربه اصعب من كل شي اجا نصيبي واضطريت اتغرب معه بهالبلد كل شي غريب الناس جوها فش ختياريات يحكو مع بعض فش مخبز اوقف علي فش صوت مثل صوت الامام الي بمسجدنا ما في لا الجمعه ولا لمتها الحلوه صحيح زوجي منيح بس الأهل والوطن غيير 
كل يوم بصحى الصبح بتصل عأهلي وبكون ابكي من جواتي ولله يما بلادنا احلى يا ريتني ما تغربت ولا بعدت ثانيه عنكم يما شو نفسي ارجع صغيره انطنط بين الحارات شو نفسي ولادي يشمو ريحه الخبز 
يما شو اخبار المخبز امبارح حكتلي انه سكرو صاحب المخبز اتوفى طيب وام سعد لي كانت تكون دارها عباب المخبز كيفها كمان اتوفت 
وال كل الناس ماتوا وانا لسا بغربتي شو خايفه ارجع وما الاقي حدا يما مشاني ضلوا عايشين وانقطع الخط 
طول عمري بحلم باليوم الي رح اتزوج في الي رح اطلع مثل الأميرات وأعمل حفله بأفخم اوتيل مع بوفيه مفتوح اكون قاعده مع صاحباتي يجاكروا بعض مين مهرها اكثر هاي خطيبها جبلها تلفون اخر موديل وانا دائما كنت احلم اتزوج لي رح يجبلي سياره 
وفعليا تقدملي واحد غني كثير كان ما ينقص علي اشي ويجبلي هدايا بالهبل مهري كان الالاف دينار هو مهر مبالغ في بس انا ابوي دكتور وامي دكتوره وانا بنت عالم وناس 
وطول ما احنا خاطبين وانا اطلع على افخم الفنادق بدي اقهر كل صاحباتي بدي عرس يحكوا عنه بالبلد شهرين استتأجرت فستان عرس ب الفين دينار وحجزنا بفندق راقي كتير وكان في بوفي مفتوح طول هالفتره ما كنت مركزه على علاقتي انا واحمد كان كلامنا خفيف وكل همي انه بجبلي لي بدي يا وغير هيك الشب محترم طبعا لأنه غني اهلي ما دورو ورا كتير سألوا كم واحد عنه بالبلد وخلص 
بيوم العرس طلعت مثل الأميرات وكان عرسي شي خرافي من كل شي وروحنا على البيت 
بعد يومين من الزواج صار يتأخر اسأله ليش تأخرت يحكيلي ما الك دخل وبعد شهر صار يغلط ويسب غلي وصار كل كلامه معي اوامر وبس تطلعيش تفوتيش تحكيش 
وانا بلشت انخنق وارجع اسأل حالي لي بعمل هيك ما خليت وسيله لحتى اتفاهم معه اجي معه بالصوت العالي احيانا اسكت احيانا اعيط بس هو لوح ما كان يفهم 
بنفس الوقت صاحبتي كانت متزوجه واحد بس كانت مرتاحه معه كتير كاتن غني كمان بس ما عملت العمايل لي عملتها انا كانت متواضعه وبسيطه طلباتها بيوم من الأيام تقاتلت انا واحمد علي صوتىنا على بعض كتير يومها حكالي ياها انتي بنت مش شبعانه بدار ابوكي لهيك عجبتي طلبات لما تزوجتك 
انا يومها عصبت حملت اغراضي وبدي اطلع من الدار قلي وانتي طالعه سكري الباب اخرتك راجعه ولا مين رح يصرف عليكي 
قلتله انا اهلي دكاتره وما بسمحلك تغلط علي هيك 
قلي والطط 
حسيت انه بكرهني رحت على دار اهلي امي وابوي كانوا خايفين من الفضيحه ارجعيلو بعد اول ولد بصير يحبك برجع لإلك بدك ينحكى عنك مطلقه وتفضحينا قدام الناس 
احكيلهم مش متفاهمه معه كل يوم برجع اخر الليل واتوقع بحكي مع ببنات تحكيلي اخرته بعقل 
رجعت عدار زوجي مكسوره اهلي المفروض متعلمين وسندي رموني صار يتجبر فيي اكتر واكتر انا صرت اسأل حالي كل يوم شو استفدت من كل هالمصاري شو استفدت انه الناس حكو عن عرسي حلو شهر وشهرين وشو استفدت انه هو غني ومعا مصاري كتير وبجبلي لي بدي يا ا غلطت باختياري وغلطت بطلباتي لهيك الحياه عاقبتني جبت اول ولد بس لا تحسنت علاقتنا ولا شي عايشين متل الغربا ببيت واحد وحتى موده ورحمه ما في بينا بدعي ربي يرحمني ويتركني هو وارجع لدار اهلي وبس وبعدها ينعن كل المصاري مهو اهلي وضعهم كان منيح 
يا بنات الزواج هو عيله حب احترام ثقافه مو مصاري وقديش معه وانه حلو مو شرط كل غني يكون سيء بس في كتير ناس بيغضوا البصر عن كل المساوئ لما يكون غني المهم جيبته مليانه وبس 
بعض اجزاء 
هاي اول مره بحياتي بنعزم على 
انا متعوده على الأعراس الي بتصير عنا المكونه من اهل العروس واهل العريس وبالعاده بكون في مشاكل بين العروس وعماتها اوخالاتها يعني ما في حضور كبير من العيله بس بكون في بنت عمتها جايه وقاعده بأول صف وضاربه بوز ومحمله العروس واهلها جميله 
هيني جيت مع انك مزعله اهلي بالزبط هيك بتكون ملامح وجهها تحكي حتى العقده بين حاجيبها بتحكي هالشي وبكون في مشهد درامي بالعرس بتفوت خاله العروس بتكون لابسه ومتزبطه ومبين انها مخططه تيجي علعرس من سنه وبتنتظر هاللحظه لحتى تنقض على العروس وعيلتها وتحكيلهم انا احسن منكم 
بتفوت والدمعه بعيونها العروس حاطه ايدها تحت دفنها وباقه الورد بايدها وبتتصور وبتلمح خالتتها وهي داخله فعطول بتنزل دمعتها امها للعروس بتصير تزق فيها اتركي اتركي كل شي وروحي احضني خالتك شايفه مع انك عضيتي بنتها اجت وقدرتك العروس بترمي الباقه على جتب وبتبعد عريسها بايدها وبتحكيلو اتركني دنزل اسلم عخالتي واختها الصغيره بتهوي علي عينها لحتى ما تبكي ويخرب المكياج 
بتنزل العروس واحيانا بتتفركش وبضحكو الحضور شوي بس خالتها البطله الهيرو بتمسكها وبتحضنها وبتبلش حفله الدموع وكتاب حياتي يعين وهاي نفسها خالتها بعد العرس بيومين بتبطل تحكي مع العروس وامها وبقضوها بالعرس رقص ورقص وسلو وبوزعوا كيك والولاد الصغار بركضوا على الكيك وبينكب الكيك عالأرض وفي ام بترقص وبنتها الصغيره كلها كيك وبتمسح بفستانها وبخلص العرس بالعاده بحفله دموع 
بس مثل هالعرس ما شفت العرس رواق جدا اهل العريس لحال واهل العروس لحال بس فعليا فش حدا من العيله المعازيم كلهم شخصيات مهمه فنانات وممثلات وسيدات الهن مكانتهن بهالمجتمع 
بتفوت الوحده بتحكي من مناخيرها مش مستعده تحكي حرف من ثمها حتى الاكسجين بتتنسفو من عيونها ثمها بنفتحش من كثر ما عامله نفخ لأله وغير خدودها الي ناصحين وناصعين اكثر من حياتي يخي بتحسهن نسوان مرتاحات بحياتهن فش هموم وراهن ولا معهن ولاد ماسكين فيهم بتتقعد بكل رواقه عالطاوله وبكون بالعاده في حجز باسمها وبتصير تطلع بطرف عينها عالحضور وكل وحده بتيجي غيرها اهم منها بتوقفلها وحبيبتيشي وكيفك واشتقتلك وبس تلف راسها يخرب بيتها شو عامله عمليات تجميل كلهن بطلعن على فساتين بعض وكل وحده بتعمل نظره ثلاثيه الابعاد بتخترق نمره الفستان والله سوسو نحفانه وكرشها رايح شكلها عامله شفط 
بس مستحيل هالشي يبين كلهن بحكين من روس مناخيرهن وفي تواصل بينهن مش طبيعي كيفك كيف الشغل وا وحده زوجها مهم يا حلاوتك هاي ممكن يحطولها كرستها وطاولتها جنب العروس عاللوج 
ولا لما تييجي فقره الرقص بقومن كلهن بالواجب وبرقصن مع العروس وامها والشاطره الي تبين ريحه عطرها ورقاوتها اكثر ولا فقره الكيك كل وحده بجيبولها كيكه صغيره لحالها بتمسك طرف الشوكه بتمسحها بالمحرمه بتدوقها وبتحكي ما بئدر اكملها كثير دسمه بس في وحده كاسره بتاكل كل الكيكات الي عالطاوله وبتشرب كل الكولا وهي تطلع عليهن وبتقضيها تسجل حركات هالكاسره الي فاهمه الحياه صح هي انا نزميه صاحبه هالقصه 
يلا باي دروح عرس تاني يخرب بيت الي ما بدو يخليني اتصرف عطبيعتي بستغرب كيف هالناس عايشين 
من وأنا صغير وهم يحكولي 
بتذكر مره تقاتلت انا و ولاد عمي يومها كسروني تكسير من الضرب كان عمري سنين روحت عالبيت ابكي شافني ابوي وبلش يبهدل فيي وضربني اكثر 
انت رجال ما تبكي 
مره ثانيه وقعت اختي من على الدرج انا كنت احبها كثير فصرت ابكي طلعت جارتنا بالعماره هصارت تحكي رجال اخر زمن ببكي 
مسحت دمعتي ورحت وقفت اختي وحضنتها هي الوحيده الي حكتلي ابكي يا احمد لما الدنيا تظلمك 
مرقت الأيام وبالتوجيهي تعبت ودرست كتير لحتى اجيب معدل عالي وقبل امتحان الفيزيا سيدي ابو ابوي توفى 
سيدي كان كل حياتي هو لي دعمني وهو لي حكالي رح يدرسني جامعه كنت ببيت الأجر ختى ابوي ما ببكي بس لما شفت سيدي ما قدرت انفجرت من العياط كنت حاس انه الكل نفسهم يبكوا بس شكله كلمه رجال يبكي صعبه حتى بهيك موقف اجا ابوي وحكالي يعيب الشوم يشوفنك النسوان بتبكي 
خلصت توجيهي وما جبت المعدل لي بدي يا لهيك دخلت الجامعه بتخصص كمان ما بدي يا بس ابوي بدو ياني ادرس اداره اعمال لاستلم مكانه بالشغل اول يوم فتت في عالجامعه كانوا الشباب فايعين وكول ومن انا وصغير ما الي بهالقصص قابلت بنت بالجامعه ويوم ورا يوم بلشت اتعلق فيها وحبيتها بس بالنهايه اكتشتفت انها عاملتني مسخره قدام صاحباتها يومها اول مره بحياتي بحكي اني ما رح ابكي بس قلبي من جوا كان ببكي و وجع 
بعدها تزوجت مرتي حلوه ومنيحه وما في متلها بس عند اول ولاده الها تعبت كتير وحكولي حالتها مخطر مقدرتش ابكي قدام الكل كنت ادعي ربنا يجي بنت لحتى ما تنحرم من الاحساس بسبب هالمجتمع وينجي ربنا مرتي لما اجا الدكتور وحكالي المره والولد نجو من العمليه الحمد لله عسلامتهم تلقائي ا صرت اعيط متل ولد صغير وسمعت صوت ابني بعيط فتت عالغرفه مسكت بإيد مرتي وحكتلها مش رح نسمح لل هالمجتمع يلغي مشاعر ابنا عشان يكون رجال رح نخلي يبكي هيعصب يتأثر ويحب بصدق لأنه بالنهايه انسان وأله مشاعره ضحكت مرتي وحكتلي ابنك طالع رجال شوف كيف ببكي براحته وما حدا مانعه 
الرجال عندهم مشاعر كمان مش غلط اذا بمواقف معينه نزلت دمعتهم مين قال انه الرجولهبأنه ما يبكي الرجوله هي الحنيه والحب والخوف عبيت اهلك 
بيوم من الأيام تقاتلت مع امي على قصه تافهه وعلي صوتي عليها وزعلتها حكتلي يومها اخ يما بكرا بتتزوجي وبتولدي وبتحسي بتعبي 
الحمد لله تزوجت وخلصت من شبح العنوسه الي خفت يسيطر عحياتي وعماتي وخالاتي بطلو يسألوني متى رح تتزوجي وغير هيك ارتحت من كلمه ما في نصيب الي كل مره كنت اجاوب مهو فعليا ما اجى النصيب كان اول شهر بالزواج كان بجنن انا وزوجي متفاهمين حماتي قويه بس منيحه وانا معتبرتها متل امي وحاطه براسي هي تعبت وربت ابنها والها الحق بتربايته 
وشاءت الأقدار انه ما احمل اول سنه بلش الحكي والهمزات واللمزات وتلطيش الحكي لإلي يزيد حماتي تحكي اي بدنا صبي لابني يحمل اسمه شو لازم تفحصي بلكي ما بتجيبي ولاد وكنايني كلهم بقاهروني انه عندهم ولاد 
اروح عالدار اعيط احكيلها يما شو اعمل تمسح عراسي وتبوسني وتحكيلي اصبري يما ربنا رح يرزقك بس اتحملي حماتك واوغك تغلطي عليها مرقت سنه وسنتين وثلاث وانا لسا مش حامل انا نفسي اجيب ولد او بنت ما انا بحب اكون ام بس مش طالع يإيدي اشي 
بعد سنين زواج رحنا عللدكتوره طلع الخلل بزوجي مش فيني ما حكيت ولا كلمه مهو صابر علي كان ويضل يوقف بوجه امه ويحكيلها الي من الله يا محلا يومها حسيته زعل وانقهر حكتله رح احكي انه الخلل مني وبنتعالج وفعلا هاد لي صار حماتي كانت تحكيله يدنا نزوجك وحده تانيه ولهيك للحمد الله حملت 
كنت مبسوطه طايره من فرحتي وادعي ربنا يطلع الي ببطني بنت او ولد المهم يكون الخلقه التامه وبما انه زراعه فحملت بتوأم 
بس وانا بالشهر6 ماتت امي 
انا هون سكرت الدنيا بوجهي يما يحبيبتي وين رختي وتركتيني بهالدنيا يما مشان الله ارجعي انا بدونك ولا اشي 
مرقت الأيام ومن زعلي اجاتي الطلق بالشهر وانا بغرفه التوليد اصرخ واتذكر كلمه امي بكرا بتولدي وبتحسي بتعبي اخس نفسي بضيق الدنيا كلها تضيق وأصرخ واتمنى لو يرجع يوم ابوس في رجل امي ليل نهار يما يا حبيبتي تعالي 
شفتها من بعيد بتأشرلي ضحكت ونمت بعدها صحيت لقيت ولد جنبي 
هاد ابني زوجي شو بدك تسمي 
قلتله سمي قدر 
طيب واخته 
سميها عاسم امي حماتي زورتني اطلعت فيها وحكتلها سنين وانا ما غلطت فيكي وتحملت كل شي لأنه امي ربتني منيح خلي بنتي كمان تطلع مثلها وتكون حنونه مثلها 
حضني زوجي باسني عراسي 
كبرو قدر وسناء بحس حماتي بتحب سناء كثير وكل ما سناء تساعدها بشغلى بتحكي الله يرحم روحك يا سناء 
وانا بحكي الأم ثم الأم ثم الأم 
اي حدا مزعل امه يروح يصالحها بكرا الزمن بيخطفها منك وبتصير تحكي يا ريت 
انا قررت اصير شب كانت البدايه من لما سمعته بيحكي لمرته لو احكيلك بتحكي يا مره لونه ازرق ومرته خايفه وبتحكي حاضر حاضر 
كنت صغيره وما فهمت معنى هالجمله شو بستفيد منها ما اللبن لونه ابيض 
روحت عالبيت وأنا بطريقي وقعت عالأرض ونجرحت ركبتي كنت لابسه فستان قصير 
مسكتني و وحده كبيره بالسن وحكتلي البسي شورت تحت الفستان مشيت وانا اسأل لي ما سألت عن الجرح الي بركبتي 
وصلت المحل الي ببيع خضار لاشتري لأهلي لقيته بغير اسم المحل من هدى للفواكه والخضروات ل ابو اسماعيل سألته عمو ليش بدك تغير اسم المحل حكالي بنتي هدى كبرت وعيب يضل اسمها هو الاسم عيب 
اشتريت الخضروات وطبعا امي منبهه علي كانت ما احكي مع اي حدا غريب ولا اروح مع اي حدا طول الطريق وأنا اتلمس وادور وراي وقدامي وخايفه بس تقرب علي وحده او واحد اموت من خوفي واصير اركض كان في بنت وامها بشحدن على الطريق وقفت واطلعت بالبنت كانت كبيره وحلوه بس وجهها كله فحم هم الفقراء ما بتحمموا 
كملت بطريقي لوصلت البيت ابوي بضرب بأختي الكبيره خفت وارتعبت سمعته بحكيلها اعترفي مين الي كنتي قاعده معه بالجامعه واختي تحكيلو زميلي يابا والله زميلي وامي بتولول بدك تفضحينا الله يخزيكي بدك توطي راسنا وبنفس الوقت اخوي واقف عالباب وبحكي لأمي عن حبيبته ونهفاته بالمطعم معه ولما شافني ابوي واقفه عالباب شلعني من ذاني شلغ وحكالي مش تصيري مثل اختك 
ليش يابا مالها اختي 
وحده قليله ادب مش مربيه امي شافت الجرح الي بركبتي حكتلي شو صاير معك حدا اجا فيكي احكي ولي لا تخافي ابوي يطلع نظرات غريبه قلتلها شو يعني لون اللبن ازرق 
بتحكيلي شو دهل هاد بهاد قلتلها شفت رجال بحكي لمرته هيك 
جحرني ابوي وحكالي يعني لما زوجك بالمستقبل يحكيلك السما لونها اخضر بدك تحكيله سمعا وطاعه واخضر او حتى نا 
بس يابا السما لونها ازرق 
هو وانا اعرف منك 
اشتريتي لبن 
حكتلها لا ولله قالتلي امي بسرعه روحي اشتري بطريقي شفت شب وصبيه ماسكين بإيدين بعض وبحكو اهم اشي بالحياه التفاهم رح نتفاهم على كل شي وكل شي بينا مشترك ضحكت وحكيت يا ريت لو اصير انا متلهم 
وقفت عند السوبر ماركت حكتله عمو بدي لبن بس لونه مش ازرق 
قلي صاحب السوبر ماركت اوعك يا عمو تحكي بيوم من الايام انه اللبن ازرق هاي عقول الناس الي زرقا وخضرا شايفه بتني وزوجها اطلعت وراي نفسهم الي شفتهم 
حكتلو اه 
قلي بنتي وهي صغيره اجت تبكي لأنه ضربها واحد بالشارع انا طلعت وخليتها تضربو وبعد هيك بنتي كبرت واجا اخوها الكبير بدو يفرض رأيه عليها انا قلتلها كل شي بتشوفي بحياتك هو الصح بس حكمي ضميرك وشغلي عقلك ودائما دائما اتذكري عندك قلب بيشوف صح 
مسكت اللبن وروحت وحكيت لابوي عمره اللبن ما رح يصير ازرق ولا السما رح تصير خضرا 
ضربني لاني بجاكرو كبرت وما نسيت صاحب الدكانه ولا الشب ولا الصبيه وانا اليوم ناجحه كتير ومستلمه اداره مجموعه من الموظفين 
وما بدي اصير شب 
هدي يا بحر هدي طولنا بغيبتنا 
من ال67 لما صار اسمنا لاجئيين وأنا كل ما اسمع هالأغنيه احترق من جوا 
كل مره بسأل حالي الله يسامحكم يا ستي ويا سيدي ليش طلعتوا من فلسطين 
حدا بقدر يترك هالجنه 
صرت بكل مكان ممكن اشوف في او اشم ريحه فلسطين اروح علي 
وكل ما اشوف حدا بكتب انه نازل او طالع عفلسطين احس انه روحي الي بتطلع 
طيب ما انا فلسطيني وهالبلد الي 
خدي سلامي يا نجوم 
بسهر كل يوم وبطلع عالسما وبحكي نيال كل نجمه فوق هالوطن نيال القمر الي في يشوفها والسما الي مغطيتها 
صرت احب كل شي ممكن يكون فلسطيني 
كل ما حدا يسألني بشعر بغصه وفخر فلسطينيه يا يما مصعب هالجنسيه وانا بعيده عنها 
يما مصعبها الغربه 
مهما طول المشوار راجعلك يا ديرتنا 
كأنه كثير طولنا طولنا لحتى ما رجعنا لليوم وبس لسا عنا امل 
بعد سنه زواج 
شو بتمنى لو ارجع يوم اكون في طفله 
من لما ابوي ما كان يناديني الا يا طفلتي ويحملني ويطيرني بالهوا وأحس بالأمان انه رح يمسكني لما ارجع عالأرض ولما امي كانت تشتريلي احلى اواعي وتحرم حالها 
لما كانت ترتفع درجه حرارتي وتضل امي سهرانه طول الليل تعملي كمادات مي ولما بالليل انام مكشفه وتيجي امي تغطيني وارجع اتكشف من الحرام يجي ابوي يغطيني 
لما ابوي كان يطلع عالشغل واقعد عالدرجات اعيط وأستنى يروح بالدقيقه 
حاليا صار عمري سنه ولي خلاني اتمنى هالشي ابني الي ما خليت وسيله زراعه وحرمت حالي مليون مره من كتير شغلات وبعد سنين زواج وزراعه ربنا اعطاني يا بس يا الله قديشه قاسي معي برجع اخر الليل كل يوم مع انه عمره وبضل يعلي صوته علي واليوم منعته يطلع لاني خايفه علي من الشلل الي مو منيحه رفع ايدو علي وضربني 
بهاللحظه اتمنيت الارض تنشق وتبلعني بس لما اجا ابو عالدار وحكتله القصه ما صدقني 
وتذكرت الليالي لي مرضت فيها وما لقيت كماده مي الليالي الي صار زوجي يتأفف مني والأيام الي كان يروح عالبيت منكد ومعصب 
تمنيت ارجع لحظه وحده بس وأشوف معقول بيوم من الأيام انا زعلت اهلي لحتى ربنا اعطاني هالولد 
يمكن لسا صغير وجاهل بكرا بكبر وبتذكرني 
السنه مثل ما عارفين قرروا ينشروا التوجيهي بأرقام الجلوس انا بهالوضعيه حطيت رجلي وايدي بمي بارده 
انا هيك بقدر بكل اريحيه احكي لعماتي وخالاتي اني جايبه وعشاني غبيه من ايام المدرسه وكانوا يحكو اني رح ارسب مستحيل مستحيل ابين اني رسبت بالتوجيهي 
وطبعا طول السنه وانا مرتاحه ادرس عالخفيف ومقضيتها سناب شات وطشات و طلعات 
ودرستي يا رهيجه اه درست 
ومرقت الأيام واجا اليوم المنتظر امي مكيفه لانه انا حكتلها رح اجيب معدل عالي وابوي ماخلا لا كنافه ولا بسكوت الا جابوا 
حط رقم الجلوس عالموقع معدلي ونص 
انا بس شفت المعدل كنت بدي انتحر 
اه يما بشري بأول ال90 ولا اول ال80 لا يما اول ال90 هاتي رقمك نشوفوا بس انا كنت ذكيه استنيت استنيت وجبت رقم بنت بمدرستنا جايبه بال90 
وهي حفلتي اليوم الساعه واهلي مكيفين المشكله كل الحاره انطبلت بالخبر وامي حلفت مليون يمين الا تعمل بالصاله 
طيب ويوم الشهاده شو بدي اعمل مش عارفه بس مبدئيا حاسه انه رح يستضيفوني ببرنامج مبتسمون رغم الاعاقه 
يلا باي تكذبوش مثلي 
ما شاء الله المعدلات اشي برفع الراس كل الصفحه قلبت توجيهي 
الف الف مبارك لجميع الناجحين والله يوفقكم بحياتكم وتكون بدايه حلوه عليكم 
الي ما بنجح بالتوجيهي راحت علي اه نهايه العالم انتو متخيلين هاد نتيجه تعب سنه 
بدك تفضحنا وترسب بالتوجيهي ببتنزل عالباطون 
بدك تفضحينا وترسبي بالتوجيهي يلا بنزوجك بدري 
التوجيهي بحدد مصيركم العلم اهم اشي بالدنيا 
عزيزني الأهل انتو ناس واعيين وفهمانين تحكوش هالحكي لولادكم 
العلم مهم والتوجيهي مهم بس هو مو نهايه العالم الحياه بكل نهايه بتعطينا بدايه وفرص جديده يمكن ابنك مش شاطر بالمدرسه بس يبدع بمجال تاني 
يمكن بنتك مش شاطره بالمدرسه بس موهوبه بكتير شغلات ورح تنجح بحياتها يمكن تصير مصممه ازياء او فنانه 
لا ترموا احلامكم على ولادكم اذا انت مهندس مش شرط ابنك يكون مهندس واذا انت دكتور مش شرط بنت تكون دكتوره 
خلوهم يقرروا حياتهم ومصيرهم لا تحسوهم انها نهايه العالم 
لما روحت عالبيت اتصل علي بحكيلي يارا 
بحكيلو شو بدك تعترف هالمره انك بخيل وحرامي كمان 
الي هو بحكيلي ما انا فقير اشفقي علي 
بحكيلو طيرر يا اول مره بشوف فقير عندو سياره مرسيدس 
صار يضحك ويحكيلي اخدتها من صاحبي بلا هبل 
المشكله انو صرت اتعود علي يعني كل يوم بحب زناختو 
وكل مره بعمل نفس الحركه نص حبه شكلاته 
ولما اطلع بياخدها مني 
بيوم من الايام قررت افنسو 
ولما اعطاني النص حبه 
مسكتها واكلتها هو اطلع عليي وصار يضحك بأعلى صوت عندو 
يايي حبيتنبي ياي 
اطلعت في تحبك سحليه يا بعيد 
بحكيلي بتحكي الاسطوره الي بتاكل نص حبه شكلاته من شب يعني رح يكون نصيبها 
حكتلو اذا انتا نصيبي بدي ارمي حالي من هون 
اطلع فيي وحكالي باي 
عزا ما اغبا زعل ورواح 
المهم قعدت بالساحه بدي ادرس 
اجى قعد جنبي 
بحكيلي درسيني 
حكتلو شو ا خلفتك ونسيتك 
بحكيلي هاي النقطه مش فاهمها 
اطلعت على الكتاب الي هو حاطط ورده وخاتم 
بحكيلي تقبلي تتزوجيني 
مع اني طفران وما رح اطعميكي الا نص حبه شكلاته 
ورح اجننك واشيبك 
اه وانا شب سقع كمان وزنخ كتيير 
وكل حياتي مقالب بمقالب شو رأيك 
انا انصدمت خليت الكتاب والخاتم والورده وروحت عالبيت ركاض 
انا مش عارفه شو اعمل 
هاد الشب مجنون رسميي 
بس مرقو اسبوعين ومحمد ما اتصل علي ولا حكى معي 
انا اشتقتلو صراحه 
وصرت ادور علي بالجامعه 
لوقت اتصلت علي اتوقعت يرد بجفاصه يكون كرهني 
الي هو بحكيلي اكييد اشتقتيلي وبتحبني وبدك نتزوج 
حكتلو اه يا سقع 
ومن هدييك اللحظه وانا اتورطت بأسقع بني ادم بالدنيا 
و ولادنا ازنخ منهم ما في 
يعني قديش ابوهم بتناغش هم اضعاف 
وهاد ابني الصغيير مجنني عالاخر 
بضل ياخد نص حبه شكلاته ويعطيها لبنت الجيران 
وانا احكيلو اكيد ابوك علمك هالحركه 
يحكيلي لا هاي الثكلاته بوقعها عالارض وبعطيها ياها 
لا طلع ابني خبيث كمان 
هالقصه خياليه انا بآمن انو الحب ممكن ينتصر اذا كان صح وبالحلال وبعرف انو الكل نفسو يعيشيش قصه حلوه ونهايه حلوه هيك ما بآمن بالنهايات بس مش حابه احبطكم وخصوصا للي طلبو اشي رومنسي وحلو 
انا صرخت عليها سوسو اخرسي 
هديك عملت حالها زعلانه وراحت 
اطلع في محمد وبحكيلي عادي لا تخجلي انا عملت هالكتاب عشان ازبط بنات اصلا 
ويتصلو علي 
انا لا اراديا سلختو كف 
وحكتلو انت واحد قليل ادب وبلا اخلاق وبلا مشاعرر 
وضليت ماشيه 
انا انصدمت كيف عملت هييك اشي يا مش طبعي ازعل الناس وما عندي هالقوه 
المهم محمد ضل واقف ومصدوم ما حكى ولا حرف 
وأنا اتوفعت ما يحكي معي بالمره بعد هالموقف 
روحت عالبيت 
الساعه ونص بتصل علي رقم غريب 
بالأول ما رديت 
بس رجع اتصل مرات رديت 
ما لحقت احكي 
انا واحد فاشل وبشع كمان صحيح حلو بس من جوا بشع كتيير فش بنت بالدنيا فهمتني بكتب دائما للناس كيف يحلو مشاكلهم بس انا مش عارف احل مشكلتي 
اصلا انا اواحد شخصيتو ضعيفه ومهزوزه كتيير وما حدا ما حدا بحبني وفاشل بدراستي كمان وعندي انذارين وانذار وبنفصل من الجامعه وابوي طاردني من البيت ومعيش مصاري 
انا معرفتش اضحك ولا اسكر الخط بوجهو 
بس سكرت الخط وضليت طول الليل صافنه وبضحك على كلامو هاد مجنون رسميي 
تاني يوم بس وصلت الجامعه 
كنت بدور علي واقف مع صحابو وبضحك 
بس شافني اطلع فيي وصففن بعدها غمزني 
ا كنت اشوف البنات انو بتقلو عالشب اول اشي 
فانو تقلت علي وما عبرتو وضليت ماشيه 
وانا قاعده بفكر 
وانا ماشيه 
ما شفتو الا وقف قدامي وماسك نص حبه شكلاته 
بحكيلي انا جاي اصالحك عموقف امبارح 
وعنجد بعتذر منك بس حبيت اخليكي تفرفشي شوي وتاخدي علي 
وهاي نص حبه شكلاته 
اكلت انا نصها 
اطلعت علي وحكيت بعقلي لا كررييم كتير مبين علييك 
حكتلو شكرا ما باكل شي من ورا حدا 
رماها بشنتتي وراح 
انا طول وانا رايحه عالمحاضره افكر ببخلو وغبائو 
حدا بصالح بنت بنص حبه شكلاته معتوه هاد 
المهم فتت عالمحاضره وطلعت 
الا هو واقف عالباب 
بحكيلي يارا لو سمحتي بدي نص حبه الشكلاته 
انا فتحت تمي وحكيت بعقلي عزا ما اقل ادبو بدو ياخدوها كمان 
طبعا مسكتها ورميتها بوجهو ومشيت 
انا فكرت رح يلحقني يصالحني 
يعطيني حبه كامله 
بس شفتو ماسكها وبياكل فيها ولا كأنو صاير اشي يعني 
كمان شوي الو خاطر يجي يطلب مصروفو مني 
وقفت قبال الأله بدي اشتري شكلاته 
الي هو واقف وراي 
بحكيلي انا ما بحب الا كندر لا تغلبي حالك 
اطلعت في وحكتلو ومين حاكيلك اني بدي اشتريلك 
بحكيلي ابعدي شوي 
انا كنت حاطه الفلوس فيها 
ما شفتو الا اشترى كندر اخدها وراح 
شو هاد ما اوقحو جد 
لازم اخبطو بوكس 
انا بس سمعت صوت عربيي سكررت عطول 
اطلعت عالرقم الي طالبتو 
لقيت اني طالبه رقم موجود بالكتاب وهالرقم محلي مش دولي 
بس يا الزلمه حكي وي انا فكرتو ايطاليي 
هون انا انعمى قماري وصرت اضرب اسداس بأخماس 
انا ناقصني سقاعه واحد عربي هلئ يدوشني 
المهم سكرت على هالموضوع 
وبحياتي ما رح اتصل عحدا 
ومالها مرايتي بشكيلها همومي 
هي اليسا احسن منيي 
تاني يوم رحت عالجامعه 
ماسكه الكتاب وبدي ارجعو عالمكتبه 
نطلي الشب الي اتمسخر علي اني بشعه امبارح 
بحكيلي اسمي محمد وانتي شو اسمك يا بشعه 
او معلش يا مش مايعه 
انا بس حكالي هالكلمه رجعت للصوت الي سمعتو امبارح 
ورجعت لكتاب الي حاملتو 
فتحت الكتاب متل المجنونه بدور على الرقم والصوره 
بحكيلي لا تغلبي حالك انا مؤلف هالكتاب الأهبل 
انا وجهيي صار احمر احمر من حبه البندوره 
مش عارفه وين اروح بحالي 
يعني انا حاكيه معو امبارح 
وكل هالاعترافات هو سمعها 
نزلو دموعي وصرت اركض بالجامعه بدي اروح اتخبى بالكليه 
وانا فايته بتحكيلي سوسو مالك بتعيطي 
بحكيلها ولا اشي بعيطش هاد الهوا 
محمد كان لاحقنيي 
وقفني ولزفته سوسو قبالي 
بحكيلي ولي انا اسف ما قصدت ازعلك 
هدييك صفرت وحكت يسلام يارا بتحب وبلحقها حبيبها 
رحت عالجامعه وقعدت مع سوسو 
قعدت احكيلها عن الكتاب وشو في نصائح 
هي استغبتني وبتحكيلي انتي وحده هبله كيف يعني توأم روحك من تلفون 
شو حتستفيدي 
حكتلها بحكي الي بقلبي وبرتاح 
طبعا سوسو صارت تضحك علي وخلتني لحالي 
وانا غاطسه بالكتاب بقرأ في 
اجا شب بحكيلي هالكتاب كلو هبل بهبل سكري شو بدك في 
انا طبعا لسا مش مطلعه في 
رفعت عيوني 
وبدي احكي انت شو دخلك 
الا الاقي وجه مو غريب عني بالمره 
بس مو متذكره وين شفتو 
حكتلو عقوا انا بعرفك او انتا بتعرفني 
اطلع علي وضحك حكالي لا ما بعرف بشعات 
انا حسيتو سقع من هالكلمه 
حملت كتابي ومشيت 
لحقني بحكيليي انتي انتي 
بحكيلوه نعم 
بحكيلي لي معصبه 
قلتلو ما الك دخل ومش بشعه انا 
هو حش ضحك 
روحت عالبيت مخنوقه ومتضايقه من سقاعتو 
مسكت التلفون ورنييت 
رد صوت غريب بحكي بالايطالي 
بلشت احكي انا بكره الشباب اه بكرههم كلهم حيوانين ما بدورو الا عالبنت الحلوه شو اعمل ا انا مش حلوه كتير وماعندي حركات مياعه 
ومش بس هيك انا بكره الجامعه وبكره الدراسه واصلا ما بحب التحاليل الطبيه الي هي تخصصي 
انا كان نفسي ادرس موسيقى وانا وحده ضعيفه كتير وشخصيتي مهزوه وكمان بشعه اه صح بشعه لشو انكر يعني 
بس نفسي يحبني شب واحبو 
والصدمه انو رد علي صوت بحكيلي كملي 
الله يخرب بيت هيك حظ 
انا نفسي افهم 
كيف البنات بلاقو شباب يحبوهم ويوفولهم 
لي انا ما الي حظ ومش زابط معي الحب يعني 
هو عشان انا بشعه اكيد 
قاعده وبندب بحظي 
الي هي سوسو جاي بتحكيلي شوفي بيبي شو جبلي 
انا فتحت تمي بحكيلها يرحم ستك بيبي ما بيبي كانت تدهن لبنه مفكرتها نيفيا 
الي هي بتحكيلي انتي خليكي بدفاشتك ولا عمرو حدا بحبك 
اطلعت فيها وحكتلها مش بحاجه هالحب 
وانا ماشيه خبطت بشب 
لا طبعا هالشب ما صار حبيبي وحب من اول نظره انا ما بحكيلكم مسللسل تركي 
انا دحكيلكم قصتي الي ما في متلها قصه 
انا كنت مغرمه بالكتب 
بقرأ كتب كتيير 
بيوم قريت عن اشي غريب 
هالأشي هو كيف تجد توأم روحك 
طبعا انا الموضوع جذبني وبلشت ابحبش في 
في طريقه بالكتاب 
انو اطلبو ارقام عشوائيه 
والصوت الي بترتاحولو اعترفولو بكل شي بس هلارقام تكون غريبه اجنبيه يعني 
المهم انا يومها كنت منكده كتير 
دورت على ارقام بأيطاليا 
ورنيت 
ردت وحده ايطاليه ما ارتحت لصوتها 
رجعت رنيت على رقم تاني 
وهييك لوصلو ارقام وانا مش مرتاحه ولا لقيت توأم روحي لي افضفضلو 
ونمتت 
وطلعت تاني يوم عالجامعه 
صرلي شهر بستنى بهاليوم العيد الي رح ارجع في ثروتي ما انا عندي خوال و7 عمات عمام و8 خات 
صرلي شهر بحسب بالميزانيه لو كل حدا منهم اعطاني بس شيقل انا جمعت شيقل قبل ما افتح عيوني غير جارنا الي رح يعيدني لأني رح اسبل عيوني كثير 
وغير السرقات وخواتي المتزوجات و ولادهم 
صحيت الساعه بالزبط جبدت شعري جبد سشوار وزيت وزيت وسشوار قطرت الغرفه من الريحه لبست مشد يخلي خصري مثل انجلينا جولي من الضعف وطرشت وجهي بمكياج مهو اليوم كمان الفرصه يجي نصيبي من بين هالقرايب صحيح مش هاممني الزواج بس عصفورين مره وحده مش غلط 
وقعدت استنى بعمامي يجو سمعت صوتهم عالدرج ومع كل درجه قلبي يدق اكثر وأحسب الميزانيه وقربتي تمليني يا نزميه 
وصلوا عمامي طبعا من العادات العربيه انه انا اكون مستحيه وهم بيعطوني العيديه وانا بضيفهم بس هالمره صار شي غير شكل 
اختي الصغيره عرقلتني وركضت وضيففتهم هي 
انا لسا مش مستوعبه شو لي صار سميه ما غيرها فاتت تضيف طيب وانا واللبس والتزبيط 
طبعا انا وقفت عجنب وشايفتهم كل واحد بيحط بايدها شيقل انا شفت هالشوفه وما ضل براسي عقل سمعت توشوش الك ولأختك نزميه 
انا هون ضمنت نص العيديه وانبسطت طلعت سميه من عندهم مسكتها من شعراتها ولي وين العيديه صارت تدلع بلسانها وتحكيلي فش عيدوني انا احكيلها يا نوريه انا سمعت عمي بحكي الك ولنزميه هاتيها يلا وعضيتها بوجهها بهالوقت كانوا خوالي ال7 داخلين عالبيت وأبوي طالع من الغرفه وأمي الي هي سميه دلوعتها جايه من المطبخ 
والمشهد انا بعض بسميىه بوجهها حسيت اني حراميه ارهابيه دعدوشيه نظراتهم والله العظيم سرقت مصاريي خليني افهمكم وتطقع هداك الصوت عياط قبل شوي كانت تضحك وصارت تخشط بأيدها 
اول شي ابوي مسكني من شعراتي المزيتات ولف في الدار كلها ومن كثر ما شعري مزيت سحلت من ايدو وصار معي ارتجاج بعمودي الفقاري غير عمامي الي ضلو يحكو يا عيب الشوب كل ما تكبر عقلها بصغر وسميه قاعده عندهم بتضيف وبتاخد مصاري وانا بغرفتي الكحله سايحه ومعيش مصاري يا خساره كعك العيد الي عملته مع امي وكل شوي تفوت امي تتف علي فضحتينا يا كلبه وتسكر الغرفه 
كلهم اكلوا لحمه الا انا ما اكلتش والليه 
احذري من اختك الصغيره كوني اقوى لا تخجلي من العيديه 
بقدملكم الصوره الي دمرت مستقبلي الي خلت حياتي الزوجيه السعيده تنتهي بعد سنين زواج بين الحيطان 
كنت يومها فاتحه الانستغرام وبالصدفه شفت هالصوره حكيت بعقلي يا الله شو كيوت شو يعني لو عملت مع زوجي نزمي هيك 
ستنيتو لوصل البيت وحكتلو ناقصنا غراض لازم نروح عالسوبر ماركت حكالي اكتبي لي بدك يا وبجبلك انا 
بس انا اصريت من مثر ما نقيت حكالي البسي وتعالي كشخت واتعطرت وحطيت حومرا حمرا وطلعت خصله شقرا من حجابي 
لما شافني نزمي حكالي دخلي غرتك جوا الشال لا ادخلك مستشفى الكسور 
حكتله حادر حبيبي 
وصلنا السوبر ماركت ورحت جبت العرباي وبدي اطلع فيها 
بس انا وزني تقريبا كيلو 
بدي اطلع عليها وانادي عنزمي يعملي هيك بس العرباي رايحه جاي قلت بثبتها بلحيط لي جنبي حطيتها جنب الحيط وبدي ارفع رجلي لادخل بلعرباي واسمع شي وقع 
الا هو رف علب الفول والجبنه والتونا ورا الحيط 
ومن الصدمه نطيت بلعرباي صارت العرباي تروح وتيجي وسحلت نزمي واقف قبالي 
وامن السوبر ماركت بحاولوا يوقفوني لحتى ما اعمل زلزال 
ونزمي متحنط مكانه لا عارف يروح يمين زلا شمال مخه صار يعطي ايرور ايرور 
ا غمضت عيوني وصرت اغني لاليسا لو غمضت عيوني لو لو لو 
وسمعت صوت العرباي بس خبطت بحيط 
و وقعت انا على ضهري على الارض فتحت عيوني الارض بتلف فيي ونزمي واقف وبدخن وبحكيلي طالق طالق طالق 
وحطني بالعرباي وحكالي ادحلي تو هيل 
هيني الحمد لله لساتني بدحل عالحبله وطايره والجو حلو 
يمكن بهالدقيقه الي تشوف فيها البوست تكون مهموم زعلان مخنوق يمكن كل الناس الي وثقت فيهم غدروك او الحب الي توقعت انه حياتك حتصير احلى في خرب حياتك 
هالرساله الك كل شي بصير معك هو خير لإلك ودائما احسن الظن بالله واتذكر قوله سبحانه وتعالى انا عند ظن عبد بي 
ابتسم انت احسن من غيرك بكتير 
انت بس قول يا رب 
عنجد انتى معلمه نفسى تعلمينى ماشله عليكى 
انتو عارفين كميه الخسارات والتعب لحتى وصلت لهون 
طبعا لا بس انا خسرت كتير وتعبت كتير ولسا بخسر وبتعب بس لإني حلمت سعيت لحلمي بوقت كتير ناس من اول مطب تراجعت وصارت تحاول ترجعني معها وبس 
وما بنكر اني كسبت كتير كسبت محبتكم الي بتسوى الدنيا كلها 
الغلط غلط والصح صح 
لا تحاول تبرر غلطك وتجاوزتك تحت مسميات متل الحب الصداقه الاخوه بتمون علي بمون عليك 
حطو الحدود لحمرا لكل شي وشوفو مين بستقصد يتجاوز هالحدود واتذكرو اول ما يتجاوزها انت الوحيد الي رح تخسر مش هو لانك سمحتله يتخطى حدودك 
اكثر اشي بكرهه بالعزايم الجلي بنفس الوقت اقرب طريق ليخطبني ابن عمي هو انه لما اروح عندهم اجلي الجليات بس الي صار هداك اليوم قلب الموازيين 
بليله ما فيها ضو قمر اتصلت مرت عمي على امي حكتلها بكرا بدي تفطروا عنا في مناسبه مهمو 
انا سمعت بهالسيره وقمت جليت حالي جلي ماسكات للوجه وماسك الدهب حكيت اكيد بدو يخطبني ما صرلي سنه بجلي عندهم 
صحيت ثاني يوم الصبح كرشتي اكبر مني 
بس لازم اخفي الكرش لبست مشد عصرني عصر بطلت قادره اتنفس بس كله كرمال نزمي بهون 
لبست كعب سم وصرت اتلولح يمين وشمال وضليت دقايق لتوازنت 
وحطيت بف اصغر من اخوي الصغير بشوي وسموكي يعني بس ناقصني شيخ ويكتبو كتابنا 
وصلت دار عمي سلمت عمرت عمي ومن الحماس بست ايدها مرت عمي مضدومه مني ابن عمي لما شافني صار يركض يمين شمال يخبط راسه بالحيط 
انا حكيت اكيد خجلان يقبر قلبي 
كان ضايل للفطور ساعه فتت عالمطبخ وقعدت اساعد فيها بالطبخه وأجلي الصحون مرات احكيلها انا بموت عالنضافه وهي تحكيلي ما شاء الله عنك 
اذن المغرب قعدنا كلنا عالسفره كانوا عاملين كرشات وانا بموت عليهن صرت اوكل بهبل مخي عمل اوت سيرفس نسفت الصحن نسف 
خلصوا اكل وصاروا يلمو بالسفره انا عطول عملت حركه سريعه فزيت من عالكرسي لا ولله يا مرت عمي الا تضلي قاعده واطلع عنزمي واسبل بعيوني وهو يلف وجهه عالحيط بس عملت هالحركه سمعت صوت شي طق الا هو المشد انحل وطلع كرشي منه قدام الكل ما وقفت هون مرت عمي بتحكي اجتمعنا اليوم بمناسبه قرايه فاتحه نزمي على فتحيه 
فتحيه بنت عمتي البشعه الي عمرها ما جلت كاسه 
انا هون اخدت نفس عميق شفطت نص هوا الغرفه حليت المشد وبدي اهجم عمرت عمي اخنقها اتفركش بالكعب ينزل البف من على راسي ويجي وجهي بصحن اللبن 
لو انتو مكاني بتطلعو من الصحن 
انا من النوع الي مستحيل يحضر شي وما يتأثر في كنت بحضر ببرنامج خيالي بشطح وبنطح مثل الثور 
اتصلت على نزميه وحكتلها اسمعي بدي نروح نشتري اواعي بقولو محل سامي عامل تنزيلات اليوم وصلني مسج عالتلفون بس ام نزميه مخها قاسي وحلفت مليون يمين ما بتطلع نزوم من الدار الا لما تخلص الجليات تاعون الفطور 
فقررت اروح لحالي لأني قبل بيوم كنت شايفه نزوم لابسه لبسه الوانها بتشع شع تحركست وتنركست واتشحرت من الغيره وصار بدي اشتري احلى منها 
دخلت المحل وصرت اتفتل بين الأواعي 
اخترت قميص احمر عبنطلون اخضر شبه البطيخه 
فتت عغرفه الغيار 
وانا بالغرفه سمعت صوت صفارات الانذار انا قبل ما اطلع من البيت حضرت وقرأت خبر انه بيعطي للفنانين مصاري بلاوي اذا قبلو تنعرض 
انا هون بلش الحس الخبيث الادراكي يشتغل عندي 
اه يا رامز يا خبيث هاي خركه منك ليطلع صوتي الجاعوري بدك توقعني بالفخ 
سمعت صاحب المحل بنادي في حدا هون وانا اضحك بيني وبين حالي واحكي ولله يا سوسو الا تلعبي بلمصاري لعب اصبري اصبري 
وسامعه صراخ ناس برا وشامه ريحه نار وشعيط تركت الدنيا قايمه قاعده وقعدت اقيس باللبسه كنت لابسه بلوزه نص كم لونها اسود وصايره على ابيض من كتر الغسيل ومليانه فتحات للتهويه وبنطلون بجامه مقصوص من تحت لانه كان جاي علي كلور وشعري صرلي شهر مش ممشطه ملبد على بعضه ومزيت وريحته بتخزي 
انا بغير والا هالباب ينفتح ولك انتي شو بتعملي هون واحد من الاطفائيه وانا وقفت خشبه قدامه لأنه لساتني لابسه اواعي الدار صرت اخبط بالباب بدي اسكرو وهو يصرخ يمجنونه اطلعي فتحت الباب وقال عشان ما يعرف اني كاشفته وضربته بوكس وبعدها مسكت بالقماشه الي مغطيه وجهه وقمت الطاقيه عنه وحكتله فاجئتك يا رامز 
بس هو طلع مش رامز 
والنار صارت بكل مكان و وصلت شعراتي المزيتات وعطول الزيت تفاعل مع النار وصار القمل ينقلى قلي براسي وشميت ريحتهم 
انا هون صرت انط وافط انقذوني اني احترق 
ورجل الدفاع صار يضرب فيي لاني ماسكه في مش مخليته يتحرك كان معو الطفايه طفا النار الي ولعت بشعري ومسكني وطلع برا المحل اول ما طلعت كان الكل بصور 
وثاني يوم نزل خبر 
شاهد قبل الحذف 
وفي خبر ثاني 
وصوري وانا محروق نص شعري وببلوزتي النص كم وبنطلوني على اول الجريده 
انا بعدها صرت افتح على قناه اقرأ وبس 
اكثر فئه من الناس بكرههم جد الي ماخدين بحالهم مقلب ومفكرين انهم شي كبير وسلبيين لدرجه بس بعلقوا عكل شي 
بقلعطوا جد بتكون عايشه الدور انها اشي واو وما حدا بكبر راسها غير الي عندها 
يختي الثقه حلوه بس تاخدي بحالك مقلب اشي مقرف صدقيني خلي روحك عالأقليه حلوه 
وكأنها هي الوحيده الي بتفهم بالدنيا 
وزكيت صيامي من الصبح 
انا بنت فقيره نولدت بعيله ما حدا فيها معه مصاري وكان كل حلمي البس وأكل واطلع مثل البنات 
حكيت لوحده من صاحباتي عن وضعنا وانه سيء كثير بنفس اليوم رن التلفون رديت انا 
حكالي مرحبا كيفك عمو 
حكتلو هلا عمو احنا بخير قلي سمعت انه انتو عيله فقيره وأبوكي ما معو يطعميكم 
سكتت واطلعت على ابوي بحكيلو يابا في واحد بحكيلي هيك شو ارد علي 
حكالي قوليلو يابا احنا مستوريين 
قلتله عمو احنا مستوريين 
قلي بس بيتكم تحت الأرض وغرفه وحمام وقديم كثير انتي مش جاي عبالك تاكلي اكل زاكي 
انا انبسطت وحكتله اه يا ريت 
قلي بكرا جايين بدي شعراتك ما تمشطيهم واذا عندكم اواعي مناح لا تلبسيهم 
طب ليش يا عمو 
قلي بدنا نطلعكم عالتلفزيون 
ياي يا عمو بدي اصير مشهوره يعني 
سكرت التلفون ورحت اركض لعند ابوي يابا رح يجبنا اكل اواعي عمو حكالي رح نصير مشهورين 
شو بتحكي يابا كيف رح نصير مشهورين 
انا بدي اخليها لابوي مفاجآه ضليت ساكته 
ثاني يوم اجا رجال كبير عالبيت وكانت معه مرته ومبين انها قرفانه من البيت كانت حاطه محرمه على انفها انا ركضت لعنددها اسلم عليها بعدتني 
بعد شوي شفت واحد حامل كاميره كبير وشفت الرجال بينادي على ابوي بحكيلو بدنا نصور البيت 
ابوي عزت علي حكالو احنا مستورين وما بدنا نطلع عالتلفزيونات 
ما سمع كلامه صار يصور بدارنا وين في خبز يابس يصور وحكالي البس اواعي مشرطين رحت لبست ونفلولي شعري واجى وقفت مرته قبالي وصارت تحس عراسي وبعدها حضنتني وصوروها هي بتحضني وبتعطيني كيس في العاب واواعي انبسطت وكيفت كتير 
والرجال سلم على ابوي وصوروا وهو يعطي في مصاري ابوي نزلت دمعه من عينه 
طيب يابا ليش زعلان 
ما قدرت افهم يومها هالتصرف اعطونا شويه مصاري شويه اواعي وأكل سحبو كامرتهم وراحوا 
بعد يومين اجو البنات بعايروا فيني على الفقر وحكولي شفنا السيد بيتبرعلكم عالتلفزيون يحرام شو كان منظركم ومنظر بيتكم مبهدل 
روحت عالبيت وصرت اعيط امي مسكتني وحكتلي يا بنتي الا ما تفرج انتبهي عدراستك وبس 
كبرت والغصه لساتها بقلبي طلعتلي منحه بجامعه محترمه كتير ومنيحه رحت درست فيها وعملت مشروع عن الطاقه واخد المرتبه الأولى واعطوني مبلغ منيح 
انا حاليا فتحت بيت لأساعد الفقراء والمحتاجين واساعد الأيتام بس بدون تصوير 
بدون كاميرات 
لأنه منظر البنت الفقيره الي طلعت عالتلفزيون وهو وحده قرفانه منها عملت حالها بتحبها ليكبر اسمها عليها مش رايح من بالي مستحيل انسى حالي وانا صغيره ومستحيل انسى دمعه ابوي الله يرحمه مهو مات وانجلط بعد الي صار يومها 
وكل ما يموت حدا وللقدر الي بخليني افوت عالصفحه بنحرق قلبي 
مثلا في بنت توفت اليوم امبارح كانت منزله بوست لخطيبها واليوم الناس بكتبولها الله يرحمك 
صرت امشي بصفحتها شوي شوي 
اشوف البوستات الي منزلينهم الناس واسأل حالي شو فائده هالبوست عصفحه حدا مات غير انها بتوجعني وبتوجع اي حدا بشوفهم وبتوجع اهلها 
شفت بوست منزلته صاحبتها الي كاينه هي وياها مقاطعين بعض من فتره وكاتبتلها حست قديش هالحياه تافهه وبتعتذر منها وانه يا ريت لو يرجع الزمن لحتى ما تزعل منها ابدا ولا تبعد 
الاغرب انها قررت تلبس حجاب من او يوم ومنزله بوست وداعيه ربنا في انه يجعل رمضان ميلاد جديد لالها 
حكيت وال شو بنعمل ذنوب بحياتنا وقديش بنبعد عن ربنا عشان لحظه بنفارق فيها هالحياه وما بناخد ولا اشي 
وطبعا كل ما يموت حدا بنصير نحبه بنسامحه بنفتش بوستاته اي بوست مليان زجع بنعمله سكرين شوت وبنصير نبكي علي مع انه فعليا الي بقرأ هالحكي ممكن تكون الك صاحبه بتحبيها كتير وعشان الكرامه ما بتحكي معها لطوشه تافهه 
او ممكن تكون بعيد عن ربنا وبتكفر وما بتصوم ولا بتصلي وغارق بهالحياه ومظاهرها وبلحظه بترجعله وما بفيدك كل هالحكي 
يمكن تكون هالبني ادم الي مات قبل بيوم جايب سيرته بالعاطل وبس يموت بتحس بغصه وبتحكي الله يرحمه وبتطلب من ربنا يسامحك 
او يمكن تكون حتى عداوه بينك وبين اختك اخوك امك ابوك تخيل لو تخسرهم بلحظه 
طيب ليش 
ليش المشاعر بنظهرها لما يفارقونا الناس الي بنحبهم والله اعلم لما يموتوا كم وجع وغصه بقلبهم 
بعد هالبوست لازم كل حدا فينا توصل فكره الدنيا مش تافهه الدنيا بتعطينا فرص لنكون مع هالناس الي فارقونا بس احنا ضيعناها وزعلناهم وكيف رح نطلب يسامحونا 
الي بحبك لو شو ما تغلط رح يبررلك هالغلط لانو هو فاهم انو ممكن يغلط ويحتاج تبرير غلطو منك 
الي بحبك لو حكو عليك الناس وصدق كلامهم بدافع عنك وبيجي بوجهك بصرخ وبسب عليك لي غلطت في 
الي بحبك ما رح يئذيك ينافق بوجهك ما يصدق توقع لحتى يخبط عليك ويحكي عليك 
لهيك اختارو اصدقائكم بعنايه احبتكم بحذر هدول ناس ممكن يدمرو حياتكم وممكن يجملولك كل حياتكم 
كون مع الشخص الي بشبهك وبس 
مهو انا بقدرش ما اتدخل بشغلات ما بتعنيني طول عمري بحاول اعمل حالي بفهم بكل شي 
مسبعه الكات 
كانت الساعه بحدود بالليل واضطريت انزل عالبلد لأنه جعبالي شاورما مهو معدتي بتقرص قرص طول عمرها امي بتحكي عني بطونيه وبموت عبطني 
المهم وقفت سريفس وطلعت معه 
وعالطريق طلعو شب وبنت اجانب 
قعدت البنت جنبي والشب جنبها انا شفت اجانب زبطت قعدتي وصرت اتنحنح 
مهو كل ما اشوف اجنبيه بدي اصاحبها 
صارت هي ويا يحكو مع بعض ويضحكو والبنت كل ما بالها بترطن انجليزي 
انا متعلمه شغله وحده بحياتي اذا شفتواجانب بضحكو عليك احتياط سب عليهم لأنه بكونوا بسبوا عليك هيك حكتلي فرحه بنت خالتي 
اطلعت بالاجنبيه وزورتها وحكتلها تفو عليكي لحالك حماره يمعفنه 
الاجنبيه كملت ضحك 
ومدت ايدها لتسلم علي انا حكيت هلهبله ما فهمتني مديت ايدي وقعدت اسلم وانا فاتحه تمي احكي 
هاي هلو اتس مي 
وطول الطريق وهي هالاجنبيه حاضنه ايدي وانا مكيفه حكيت خلص حبتني ورح تزوجني لاخوها الأشقر 
وصرت اتخيل حالي بامريكا المهم مش طموحي اتزوج اخوها بس حبيتها 
شوي وقفت السياره نزلت الاجنبيه ولي معها زورني وحكالي ما حدا حمار وغبي غيرك 
الي هي الي معه حكتله وحده كلبه غبيه 
سكر الشوفير الباص ومشى بدي احاسبه 
فش جزدان 
بلعت ريقي وعرفت اني عكمتها مهي عربيه صابغه اشقر ولي بحكو مش انجليزي 
نزلت من الباص وعيوني منفخه من البكي والكحله سايحه وقعدت عطرف الطريق اعيط 
كان نفسي اوكل شاورما 
مرق زلمه كبير رمالي شيقل بالشنته 
وانا لهسا بحكي انجليزي وبغني هلو اتس نت مي 
متل ما في رسائل بتوصلك وبتروح على لانو هالتكنولوجيا شايفتها مش من اهتمامتك ولا بتخصك 
هيك لازم تكون حياتك مع الناس في ناس لازم تحطهم عال وتفكر بموضوعهم شوي 
وناس لازم تعرف وتقتنع انهم 
لحظه اعتراف 
في ناس لما اشوف تعليق منهم قلبي بطير من الفرحه في بنات بحسهم قريبات كتير علي وكأني بعرفهن من زمان ومتل خواتي وفي رسائل بتوصلني منكم بتخليني انسى كل شي بزعلني وبستمد طاقتي وقوتي منكم 
ولحظه اتأثرت المهم بحبكم واتحملوني لما اتنفسن 
بعد ما حضرت برنامج 
قررت اروح اقص شعراتي عند جارتنا كوفيره شاطره وصلت الصالون قعدت استنى بدوري 
الي هي صاحبه الصالون بتسب على وحده بتشتغل معها طنشت الموضوع 
بعدها الي بتشتغل معها وقعت المشط فسبت عليها صاحبه الصالون وضربتها انا هون قعدت اطلع حوالي بلكي في كاميرات معقول برنامج صدمه طيب لازم اتحرك عالسريع 
خليني اطلع بطله 
رحت مسكت ايد صاحبه الصالون وحكتلها عيب عليكي 
جحرتني هي وانتي شو دخلك 
حكتلها هاي ما بتشتغل عندك خدامه بتعبها بتاخد فلوسها 
وانتي شو الي خلاكي تحشي حالك بالقصه انا حره 
فانا هون اطلعت عليها وحكتلها ولك شوفي منظرك زي البومه ختى حواجبك منتفتيهن مثل الجاج الممعوطه وشعرك مثل الخريسه 
هون صاحبه الصالون تقدح معها وتصير تطلع صوت غريب انا شعري خريسه 
وانا بطلع حوالي بستنى يحكو برنامج الصدمه 
ومسكتني من شعراتي 
واجت الي دافعت عنها ربطتني بلكرسي 
وانا احكي اكيد هاي ضغوطات لحتى اتراجع عن انسانيتي المفرطه وانا اطلع واضحك عالكاميرا واحكي يا عديمه الانسانيه يا عديمه الضمير يا فاشله وعضيتها بايدها 
وما اشوف الا مسكت شعري وربطته دنبه فرس وقصته 
انا شفت شكلي هيك صرتت اصررخ ولكمم شعراتي وبعدها جابت الشمع وصارت تقبع بوجهي قبع 
والي معها صارت تشيل شعر رجلي بالخيط 
وبعدها حطت اكسجين على شعري قلب ابيض 
وعضتني بخدي عملتلي ساعه 
وانا اصرخ الله ياخدكم يا ام بي سي الله يصدمكم صدمتوني يما الحقيني 
وقعدت بعدها شهر اتعالج ا وشعري بمبتسمون رغم الاعاقه 
يا داخل بين البصله وقشرتها ما بنولك الا ريحتها 
مش كل شي بتشوفو 
ولي بدو يتصرف بانسانيه ما يتصرف عشان برنامج لأنه هو شايف هالشي غلط وما يزودها 
انا شو الي خلاني اتجاهل رساله لا تدعها تقف عندك مش عارف 
هاد يومها كنت قاعد مع صحابي سمعت صوت رساله من المسنجر انا فكرتها من حبيبتي سميره 
لأنها صرلها اسبوع ما بتحكي معي عشان انا عامل لايك لبنت اسمها تالا وهي عندها عقده من اسم تالا 
بدون طوله السيره ركضت على عالتلفون وعيوني قلوب حب مهي الدنيا رمضان والنهار طويل وانا بدون سميرتي ضايع مشرد لأنه كمان دانا بتحكيش معي بدها ياني اخطبها 
فتحت هالرساله لقيتها من صاحبي نزمي 
لا تدعها تقف عندك ارسلها الي عشره يقال بأن احدهم تجاهلها خربت حياته وتزوج من فتاه مثل ضحن الكبده وشاخ في العشرينيات من عمره احذر احذر اذا تجاهلتها سوف تصبح مسخ 
انا يجماعه الخير حكيت بلا هالهبل كله سلخت نزمي بلوك 
وليلتها 
صار الي كنت خايف منه سميره عرفت بدانا 
وشحرت حياتي تشحير يا خاين حسبي الله ونعم الوكيل فيك الله ينتقم منك دعوه ولايا 
ودانا تتصل ولك يا حقير شو لي عامله عاملني احتياط 
وانا كنت حاكي لسميره انه حبيبتي القديمه دانا ماتت بحادث سياره وانه متير متأثر عليها انا تمنيت انه ما تكون سميره حكت هالشي لدانا 
بس انا تجاهلت الرساله بلشت المسجات بسرعه كم في الدقيقه توصلني من سميره ومن دانا وكلهن دعاوي ولايه وال انا شو عملت بحياتي 
وانا معصب وصرت اغلط واسبسب ومن القهر افطرت ودخنت وبهاي اللحظه ابوي دخل عالغرفه جحرني 
لأنه شافني بوكل بخبزه ناشفه مفطر يا ابن الكلب مش هون المصيبه المصيبه انه حالف يمين طلاق على امي اذا بدخن الا يطردني من الدار بلا هدوم ولا مصاري 
فانا طفيت السيجاره بايدي هو طبعا شم ريحه الدخان اقترب مني 
وصحيت من النوم 
هو انتو مصدقين انها رح تخرب حياتي من هالرساله صحيت عملت بلوك لسميره ولدانا ولابوي وللدخان 
ههيني عايش مبسوط مع تالا حبيبتي الجديده 
انا هبله وعبيطه وبرياله لما قررت ادخل المطبخ قبل ما يأذن المغرب بنص ساعه 
كنت مروحه من جامعتي وتعبانه وحالتي حاله وصلت عال3 فتت عغرفتي رميت حالي على هالتخت وصحيت عال6 ضليت عالفيسبوك لل7 وبعدها بعيون ناعسه وجسم مرهق وريق ناشق تقدمت على المطبخ 
كانت امي واختي غارقات بالطبيخ غرق اختي تحرك اللبن وامي بتعمل بالرز وبتجلي 
انا حكتلهم مرحبا 
ما حدا رد علي المطبخ قايم قاعد 
فانا صرت الفلف بالمطبخ اشوف شو عاملين اكلات رن تلفون اختي حكتلي سوسو حركي اللبن على بين ما اجي واياكي وشددت على الياء توقفي تحريك وراحت 
امي خلصت شغل المطبخ وطلعت وضليت انا واللبن والنار لحالنا 
قعدت احرك صرلي دقايق بحرك وايدي بلش يصير عندها شلل اطفال خشبت مثل الخشبه حكيت بترك التحريك شوي وبشوف الفيسبوك 
شو رح يصير يعني تركت اللبن عالنار يغلي ويغلي ويغلي و وفتحت الفيسبوك هون شفت صاحبتي عبله 
انا شفتها من هون وما ضل براسي عقل صرت اضرب اسداس باخماس هاي الحوله خطبت قبلي واتصل على سميحه واحكيلها شفتي خطبت الغوله عبله وانا وياكي معنسات وبلشنا حش فيها اصلا بتعرف مليون شب ابصر كيف علقته 
ورايحه جاي بالمطبخ وصوتي كل ما بالو بعلى والقهر والكيد لي جواتي بطلع وانا الولح بأيدي اجت ايدي على طنجره الرز و وقعت الي هي امي تركض على صوت الطنجره 
شو عملتي يا كلبه 
انا هون وقفت مكاني وحكتلها شوي وقفو المشهد رجعت الرزات الي انكبو على الطنجره وحكتلها خلص هيك فكرت حالي نفذت الي هي اختي مثل الثور الهايج وانا لابسه احمر تركض باتجاهي وتحكيلي شو عملتي يا غضيبه باللبن 
لبن شو يعني لبن 
ارفع عيوني على طنجره اللبن مفرفط 
فانا بدي اصلح الوضع عليت الغاز اعلى شي وصرت احرك في لشميت ريحه اشي مشعوط هو راس اختي ولا اللبن ما ركزت بس بتذكر انه مسحوا بلاط المطبخ كله فيي واخر كم شعره كانو براسي صاروا بايدين امي غير ابن عمي الي كان معزوم وبدو يخطبني وبعد ما سمع هالقصه ذهب ولم يعد 
اصلا انا صرت احكي لبلبليبلين واتأتأت بنص الكلمات من البوكس الي ضربتني يا اختي 
بتعرفيش تطبخي ابعدي عن امك بالمطبخ وتلتهيش بالفيسبوك 
كل حدا بيقرأ هالكلام يفكر في كثير خلينا نكون صريحين مع حالنا بنات وشباب من سنين ما كنا هيك اتغيرنا كثير وحتى الدنيا تغيرت 
زمان كنا نتجمع كل العيله لحتى نتصور صوره وهالصوره شو ما تطلع نكون مبسوطين فيها لانه احنا قدرنا نخزن لحظه حلوه وكثير 
كنا نطلع مع اهلنا على الطبيعه ما نضل دافنين روسنا بالفيسبوك ولا ننزل كل حركه على السناب شات وعالانستغرام 
ولا نقضيها نتصور 
كنا نلتقط صور لنحفظ اللحظه صرنا نضيع اللحظه عشان نلتقط صوره 
بعدها من كل الصور بنختار صوره 
ينجليها جلي اذا وجهنا اسمر بنخلي ابيض عيون وساع بنمسح حبوب البشره بنصغر المنخار لدرجه انه كتير ناس ممكن يشوفونا وما يعرفونا 
صرنا نمرق صورتنا على مليون فلتر لحتى بالآخر ننزلها على الفيسبوك ونلاقي اطراءات بالكلام 
صرنا نقرأ عشان ينحكى عنا مثقفين وننزل بوستات ما بتشبهنا 
صرنا نزين السفره لحتى نصورها وننزلها 
صرنا مثل الأجهزه الآليه ماشيين كلنا عيوننا بجوالاتنا كبار صغار حتى اجدادنا صار عندهم فيسبوك 
هي التكنولوجيا اختصرتنا وسهلتلنا حياتنا ولا حرمتنا منها مو معروف 
بس صرنا مظاهر لابعد الحدود وبطلنا عارفين نعيش بدون ما هالكوكب يعرف اخبارنا 
من كم يوم استعرت كتب من صاحبتي وكنت حاملتهم عايدي ومروحه بالباص ولا في بنت معي بتحكيلي كل هدول بدك تقراي جاوبتها انو اه مع وجه مستغرب صارت تضحك بتحكيلي انا مالي عهالشغلات انا بس شغل فيسبوك وسناب وهيك 
اجت امي عالغرفه بتصرخ 
هون حسيت الدنيا وقفت شو في حكتلي دار عمك بدهم يطلعونا من البيت 
ليش يما مش هاي دارنا قالتلي لا هاد عمك مشتريها ومش قابل يخلينا فيها 
ومن يومها بلشت المعاناه عارفين شو حدا قريب عليك يطلعك من بيتك وأبوك تعبان وما بقدر يشتغل و وضعكم المادي صعب لازم كثير شغلات تتغير بحياتك وقتها 
بعد شهر طلعنا من البيت الي في ذكرايتنا لي كنا نسمع في صوت الولاد الصغار وصوت جارتنا ويلا غاز ويلا اثاث مستعمل الي كنا نشم في ريحه الفلافل على شقه صغيره بالمدينه 
انا مخلصه دراسه وجايبه معدل عالي بالجامعه بس مشكلتي دلوعه وبقرف من كل شي وغير هيك بحس انه مش اي شي مناسب الي صار لازم ادور على وظيفه منيحه لفيت كل شركات البلد وانا حامله السي في تبعي اشي يحكيلي ما معك خبره اشي يحكيلي لبسك مو مناسب وهيك شهر 
المدينه قاسيه على سكانها بارده كتير وكلها مظاهر 
كان وضعنا المادي صعب كتير ابوي يدوب قادر يطلع اجار الشقه ومصروفنا انا وامي مش عارفين شو نعمل لحد ما شفت اعلان عن اعتناء بختياره 
رحت وقدمت و وافقوا اول يوم فتت في على غرفتها كانت غرفه معتمه وسط فيلا كبيره مثل لي حاطينها رفع عتب وبس رامينيها عالتخت وتعبانه وريحه الرطوبه طالعه من الغرفه صراحه اولها قرفت وحكيت انا كيف بدي اعمل هيك كيف بدي اغيرلها واطعميها انا مش قد هالحمل بس اتذكر ابوي وتعبه وانه مش قادر يعملنا اشي 
فتحت الستاره سمعتها بتحكيلي الله ينور حياتك مثل ما نورتي علي يا اله شو انبسطت بهالكلمه 
ام محمد اسمها مره طبيه وكبيره بالعمر صاير معها جلطه ومبطله تقدر تتحرك كنت اطبخلها ادير بالي عليها واعملها اكل كانت كل يوم تحكيلي قصه وتعطيني عبره منها قعدت شهر اشتغل عندها وهي تحكيلي عن ولادها وانهم مناح وبصرفو عليها بس خلال هالشهر ما زاروها ولا مره وانا اضل احكي بعقلي شو المنيح فيهم الله ياخدهم 
كانت تحكيلي عن تضحياتها معهم كيف لما ابوهم تركها وسافر ضلت تشتغل بالأرض لحتى تدرس ابنها صاحب هالفيلا بجامعه برا البلد بيوم من الأيام فتت على ام محمد كانت تعبانه كتير لا قادره تحكي ولا تعمل شي صرت اعيط ومش عارفه شو احكيلها اتصلت عابنها حكالي اكيد مثل كل مره بتمثل قلتله ولك هاي امك وسبيت علي وقتها عرفت اني خسرت شغلي جاب الدكتور واجا ضليت واقفه جنبها لتأكدت انها صارت منيحه وجلطه ثانيه جاييتها وابنها طردني قالتله لا تطردها ما قبل حسيتت اني بفارق امي حدا غالي علي كتير قلتلها رح ازورك قالتلي بستناكي 
ومروا الايام ولقيت شغل بشركه والتهيت بالشغل وبطلت افضى ازور ام محمد اتذكرت ام محمد رحت زرها كانت غرفتها مسكره بالمفتاح رنيت عجرس دار ابنها ردت بنت صغيره قلتلها وين ستك قالتلي ماتت هون تجمدت مكاني حسيت الدنيا سكرت بوجهي حسيت بالذنب يا الله شو عملت بحياتي نا هي كانت تستناني صرت اسب على حالي على ولادها وعلى هالدنيا الي بتخزي ضليت اعيط ساعه على باب بيتها لاجى ابنها صرخت في هيها ماتت ماتت يا قليل الترباي كان زعلان وندمان 
ومن يومها قررت اشتغل بتوعيه الولاد عن ضروره احترام اهلهم لما يكبروا انه ما يرموهم لحالهم لحد ما امي كبرت وصارت بحاجتي انا قاعده عند امي وبترضى علي وبنتي بتلف حواليها وبتحكي بكرا يا ماما لما تمرضي متل ستي رح اضل اعتني فيكي مثلها حضنتها وبستها وبالصدفه مريت من الفيلا تاعت ابن ام محمد دقيت الغرفه لقيت ابنها فيها مرمي عالتخت و واحد بيعتني في حكيت يا شو الدنيا عادله وضحكت ومشيت 
قديش هالدنيا بتغيرنا بتخلينا ما بنشبه حالنا كل سنه بتمر علينا بنشوف اشكال والوان فيها ناس مناح ناس عاطلين ناس ما الهم مبدأ بالحياه احيانا بتحس انه هالدنيا غابه واحيانا بتلاقيها مسالمه ومريحه لدرجه بس برغم كل شي لازم نكون اقوى منها لحتى نعيش لازم نحب اهلنا ونحترمهم وما ننسى لولاهم ما صرنا ولا بنصير 
عد سنه قررت البس بالبدايه ما كنت ملتزمه في يعني قدام ولاد خالاتي و ولاد عماتي والقرايب ما البسه غير هيك كنت لما اطلع بالحاره ما البسه 
بس كانت خطوه جريئه بحياتي بيوم من الأيام وانا رايحه عالشغل 
صار معي حادث يومها شفت الموت بعيوني 
الحمد لله نجيت من الحادث 
بس طول ما انا بالمستشفى وانا اسمع صوت بداني 
اطلع حوالي ما في حدا سامع شي غيري اجت امي يومها حكتلها يما جيبلي لبس شرعي معك امي كانت لسا مو محجبه فاستغربت من تحولاتي السريعه جابتلي ولبستهم وطلعت فيهم يا الله شو حسيت براحه بس الي صار معي بعدين انا كل صاحباتي كانوا من الطبقه الهاي كلاس الي بحبو الفياعه واللبس والشعر وهالقصص 
وكانت اعز صديقه لالي اسمها تالا كانت متل اختي وأعز نطلع كل الطلعات سوا دائما يا هي عندي يا انا عندها وكنا انا وياها صحبه مع شباب كتير اصدقاء يعني المهم اول ما تحجبت بلشت تبعد عني شوي شوي اتصل عليها تحكيلي مش فاضيه الاقيها طلعت مع بنات تانين البنات الي كاتنت هي نفسها ما بطيقهم بعد ما عملت حادث توقعت اول وحده تزورني بس للاسف ما زارتني زارتني يومها هدى 
هدى كانت صاحبتي من بعيد وصراحه انا كنت ارتحلها كتير بنت هاديه وراكزه وملتزمه بس مو متشدده جابتلي شوكلاته ودبدوب كبير وقعدت ترفع بمعنوياتي وتحكيلي بجنن اللبس الشرعي عليكي من يومها هدى صارت صاحبتي القريبه يا الله شو شغلات تغيرت بحياتي قديش ناس منافقين ومظاهر كانوا فيها وراحوا قديش صرت احس كل ما ادعي ربي يخترلي الأفضل والأحسن يبعدوا ناس عني واتقرب منه اكثر 
بيوم من الأيام التقيت مع صاحباتي القديمات بالصدفه بالشارع انا كنت زعلانه من تالا بس الباقيين ومو هامميني كتير رحت اسلم عليهم عملوا حالهم مش شايفيني وسمعتهم بحكو عني معقده ضحكت وكملت طريقي لحالي 
بس كان في الي صديقه مو محجبه لسا بس ولله بتحبني وبنحترم بعض انا وياها هي الوحيده الي مع هدى ضلو جنبي وطلعوا حقيقين صديقتي هاي كانوا اخلاقها بجننوا 
بعد فتره بلش يضعف ايماني شوي شوي واشتاق للبس والطلعات وحياتي زمان صحيح انا ملتزمه حاليا بس هالشي ما بيعني اني ما بحب الحياه 
انا بحب الحياه بس ما بعصي ربنا لحتى اعيشها كنت ابكي بالليل كتير يا لله ليش الكل بعد عني يا الله لا تختبرني بالناس الي كنت احبهم يا الله اعطييني القوه لاستمر 
حتى ابوي بفتره من الفترات حكالي انتي فاضحتينا بلبسك ما ابوي زلمه راقي واله مكانته بالمجتمع وكان رافض فكره اللبس الشرعي تماما حتى امي وصاحباتها الكول مش عاجبهن الوضع مع هيك كانت هدى تضل تساعدني لأستمر 
بيوم من الأيام بوصلني اتصال الو مين 
كانت تالا عم تبكي حكتلها شو في 
قالتلي انا غلطت غلطه كبيره متذكره صاحبك 
قلتلها مين 
قالتلي صاحبك سامر 
اه ماله 
بعد ما تحجبتي ولبستي شرعي وبعدتي عنه انا صرت اتقرب وهوي يتقرب مني امبارح اكتشفت انه ضحك علي ونا خسرت كل شي 
يومها ما عرفت شو احكي مش من حقي اشمت ولا من حقي ازعل هي جرحتني وزعلتني بس عرفت حكمه ربنا بالشي لي صار معي وحكيت الحمد لله انه ربنا بعدني عن هالجو كان انا اليوم منهاره عالاخر 
روحت يومها عالبيت وحكيت لابوي القصه حكتله شايف كيف الحجاب الي منعتني منه والصلاه واللبس الشرعي انقذوني من هالشغله ابوي يومها حضني ودمع احلى شي صار انه صحيت على صوت ابوي بحكي الله اكبر وبصلي الفجر يا شو حلو الشعور من انا وصغيره ما عمري شفته هيك عيطت وعيطت وفرحت 
كثير بنات ملتزمات بس كمان بحبو الحياه مش يعني اذا هي ملتزمه يعني معقده ولايعني انها ما بتحب تفرح وتنبسط وتلعب بس هي اختارت الطريق الأقرب لقلبها ومو يعني كل البنات الي مو ملتزمات مو مناح وانهم مش مأدبين لا دائما في ناس مناح بكل مكان بس في ناس غارقين بالمظاهر والمعاصي وبس 
والله يهدينا جميعا 
من وأنا صغيره وأمي تحكيلي يما بس فعليا ما اعرف شو معناها طيب ما عادي الفقير كمان بزقفولو اول مره صار معي موقف امي حكتلي انه ابوي وفر مصاري ليعملي حفله عيد ميلاد صغيره انا كنت يومها بصف عاشر وأول مره بحياتي بينعملي عيد ميلاد يومها كيفت ورحت عزمت كل بنات صفي وفي بنات كتير وعدوني يجو وروحت عالبيت وحكتلها يما جايين بلاوي كل الصف صارت الساعه و وما لقيت الا بنتين جايات وجايبات هدايا بجامات لا مناسبين لسني ولا شي يومها زعلت كتير وحكيت يمكن ظروف بس لي قهرني بعد بيومين انعزمنا على عيد ميلاد بنت بالصف معروف انه ابوها غني كتير واجت يومها رفع عتب عزمتني انا ترددت اروح او ما اروح بس بالاخر رحت فتت على عيد الميلاد كان مليان ناس وكل بنات الصف في وغير هيك نفس البنتين جايبن الها هدايا حلوه كثير وغاليه طيب ليش انا ما اجو على عيد ميلادي نزلت دمعتي وما فهمت ليش 
كبرت وخلصت توجيهي تفوقت بدراستي وبدي اعمل حفله بنت جيرانا جابت معدل اقل مني بس التلفزيون اجا عدارهم لبست وجهزت حالي وحكيت رح يجي كمان انا يصورني خلص التلفزيون تصويرها وروح ونا ضليت واقفه اعيط ولما عزمت البنات عالحفله اجو قرايبنا وكم بنت كنت اعرفهم واصغر مني والهدايا كانت بلايز كتير مبينه قديمه ومش على قدي فناجين شاي تضايقت وبنفس لفتره انعزمت على حفله توجيهي لبنت المديره بالمدرسه كانت الحفله ما فيها مثل الاشياء الي ضلت امي يوم تحضر فيها ويدوب كيك جاهز وعصير مع هيك كل البنات كانوا موجودين حتى ريما الي حكتلي ما بتحضر حفلات كانت موجوده والهدايا شوكلاته واساور وبلايز حلوين وعطور كانت الطاوله مش واسعه هدايا انا مو عيني فارغه وما بطلع عشي مو الي بس ما بنكر انه عزت علي وكتير روحت احكي لامي ليش ليش انا لما اعزم ما بيجو وعحفلاتهم بيجو 
حتى بالجامعه كنت اوفر مصروفي لاجيب هديه حلوه لكل وحده من صاحباتي بعيد ميلادها بس يوم عيد ميلادي حسيتهم متل لي بعطو صدقه من هدايهم 
كبرت وكل ما كبرت اكتشفت معنى هالمثل اكثر بطلت اعمل حفلات وحكيت خلص مش رح احرج حالي يمكن البنات ما بحبوني 
مرقت الأيام وخلصت دراستي كانت علامتي بتأهلني للأشتغل بأكبر الشركات بس بدون واسطه لا علامه ولا سخام ما خليت شركه ما رحت عليها شي يحكيلي بدنا مو محجبات شي يحكيلي بدنا بنت حركه واشي يحكيلي ما عندك المؤهلات هاي السي في 
بس كله عالفاضي صفيت قاعده بالبيت وبستنى نصيبي مثلي مثل هالبنات كل ما يجيني واحد ميسور الحال احكي لا بدي غني بدي الناس تزقفلي وتغنيلي 
ولساتني بالبيت بشتغل بالخياطه وبساعد ابوي بالمصروف فات واحد على المشغل شفته بأشر علي فرحت وحكيت يمكن يخطبني الا هو اجا يطلب مني اخيط فستان للبنت الي كانت بصفي ضحكت وحكيت الحمد لله معلش معلش رح تضل طول عمرها بوجهي المهم الصحه والأخلاق 
يومها روحت عالبيت وصرت اصرخ على امي لي ما تزوجتي واحد غني لي يا امي كان انا هلئ متوظفه كان الناس بحترموني الي هو ابوي داخل اطلع في نظره حزينه وقلي بس يابا انا مقصرتش فيكي بشتغل ليل نهار لحتى اطعميكي واوفرلك مصروفك وكل شي بتريدي تنسيش يابا انه مصارينا كلها بالحلال ورح تفرج مع الوقت اكتشفت انه كلام ابوي مزبوط وصرت اخد دورات بمجال دراستي لحتى زبطت معي وتوظفت مع شركه عالميه انا هلئ مش بحاجه لرجال غني انا بحاجه لواحد بشبه ابوي يحمينا ويصونا وكل مصاري حلال 
مش عارفه ليش دائما بنهدي الفقراء اسوء ما عنا والأغنيا احلى ما عنا مع انه الفقراء اكرم بكثير ونفسهم طيبه وحيفرحوا اكتر 
يا ماخد القرد على ماله بروح المال وبضل القرد على حاله 
هالمثل الي عملي عقده مع كل عريس بتقدملي كل صاحباتي كانوا يدوروا على عريس حلو ومش هاممهم المصاري وبنفس الوقت كل ما تتزوج وحده اروح الاقي شبه صحن الكبده ومصاري كثار 
حتى افتخار الي كانت احلى وحده بالشله فينا انعزمت على عرسها توقعت اشوف ملك جمال شفت واحد عمره لا يقل عن ال45 بس عرسها كان بفندق ومرتب 
واسأل حالي دائما انا بدي اتزوج واحد يكون معه مصاري ولا اخلاقه بتوزنوا 
اه صح الحياه مطالبها كثيره انا بدي خطبه وبدي عرس بفندق مهي ريما مش احسن مني وبدي مهري الالاف دينار اه مهو هاد بحفظ حقي بدي اتشنشل بالدهب واحط غصاي بعين عمتي الي كل مره بتطلبني لأبنها وما اوافق لانه قرايب بتحكيلي رج تعنسي 
غير هيك بدي شقه ملك بديش اضل احسب مع زوجي اجارات وقديش لازم اصرف هالشهر وأخبي الجاجه يومين 
بدي ولادي يكبروا وما ينقص عليهم اشي بدي يكون في غرفه لبنتي لونها زهري وكلها لولو كاتي وبدي لابني غرفه فيها سبونج بوب وكل الالعاب الي بدو ياها 
وانا بدي اتعلم سواقه واطلع بالسياره واضل ازمر ازمر ازمر 
لوقت الي اجا في وطلبني واحد فقير اخلاقه منيحه وحلو و واحد غني وأخلاقه منيحه كمان بس مش حلو 
كان وضعه المادي عادي جدا مش رح يقدر يعملي عرس بفندق ومهر بس دينار والشقه اجار 
بس كان شب محترم واخلاقه منيحه كثير 
اطلعت علي ابوي حكتله شو 
حكالهم بنردلكم خبر لنسأل البنت وهون دخلت بمليون دوامه ودوامه 
واتصل عصاحبتي تحكيلي يا ماخد القرد عماله بروح المال وبضل القرد عحاله 
اللغني انا صراحه ما ارتحتله ارتحت للفقير اكثر بس مش يعني انه الغني مش منيح 
اسأل امي اسأل ابوي ولا حدا كان يجاوبني يحكولي قرارك 
لوقت الي قعدت مع ستي 
بتحكيلي قبل سنه تقدملي سيدك كان عمري سنه وكنت جاهله سيدك ما كان معه مصاري بس ابوي حكالي هاد زلمه عقد حاله رح يحميكي وبنفس الوقت كان متقدملي ابن المختار بس دلوع ابو ومش متعود انه الحياه بدها كفاح ونضال ليصير كل شي جاهز 
طبعا انا تزوجت سيدك وهيني بعد سنه لا اذكر بمره وحده عايرني على شكلي او حتى طلب مني طلبات مستحيله معمروش خجل مني اني ما بلبس لبس حلو ولا خجل قدام الرجال يحكي اسمي معمروش اخد قرار لحاله ودائما كان يقلي انا بعرف انك اخترتيني مع انه ابن المختار اغنى مني الله يرحمه كان ما يحكيلي الا عمري وبمرضي كان يشيل همي 
انا وقتها فرحت من هالكلام ارتحت واخترت الي وضعه عادي وحكيت هاد نصيبي وبدي اكون مثل سيدي وستي مبسوطين ومرتاحين 
مر سنين عزواجنا انا مبسوطه كتير بحياتي وعندي ولد بجنن مثل ابو شهم وأخلاقه عاليه وكل ما احس انه ناقص علي شي او محتاجه بيت يكون ملك او غرفه لبنتا اتذكر سيدي وستي واحكي اتزوجي لي يكون سندك سندك ويضل معك لاخر يوم بعمرك 
لقبل فتره بحكي لابوي القصه ضحك وحكالي من وين جبتيها حكتله ستي الله يرحمها حكتلي ياها 
قلي لا يابا ستك اختارت ابن المختار 
وكنت قاعده مع زوجي وصافنه وبحكيلي مالك 
حكتله القصه ضحك وحكالي انا قبل ما توافقي علي ستك طلبت تشوفني وحكتلها اني بحبك وسألتني سؤال لو مرتك صار معها حادث وفقدت رجليها بتضل معها 
حكتله اه وشو كان جوابك 
حكالي قلتلها لا بتزوج عليها وضحكت 
يومها ضحكت ستك وحكتلي والله ما بتعملها 
ضحكت ونزلت دمعه من عيني وحكيت ولاي يا ستي قديش بتحبيني لنصحتيني اتزوجه وعن الحكمه الي عندك لحتى خليتني اختار الرجال الصادق الي بعيد تماما عن المثاليات 
عمو خلي هديل تنام عنا 
لا يا عمو بخليها تيجي يوم ثاني 
بنت خالي ما تصدقه 
اكون واقفه استناها واتسمع شو بدو يحكي ابوي 
تيجي تحكيلي مش موافق يلا اعملي حالك نايمه وهيك بخليكي عنا 
بالزبط هاد الي بصير بروح على غرفتها برمي حالي على التخت وبعمل حالي نايمه وفعليا بنام بيجي ابوي بشوفني نايمه بحملني وبدو يروحني بتكون بنت خالي شبه مصحصحه بتحكيلو خلص خليها 
بتصير امي تحكي لا بكرا معزومين 
بصحى وبلاقي حالنا بدارنا هون انا طبعا بكون زعلانه 
اصحى الصبح بما انه جمعه انزل عالحاره العب بنانير واقشطهم كل بلوراتهم واقعد اتحالى فيهم لما نروح عند جيرانا بالليل انا معي بلوره بيضا كبيره 
ولا ايام ما كنا نلعب لكسي انا وبنات خالاتي نرسمها بالطباشير ونضل نلعب بالشمس ساعتين وثلاث وما يهمنا لا الشوب ولا شي لحتى نوصل الحجر لاخر مربع ونربح 
بالمدرسه اروح عند المديره احكيلها اني تعبانه عشان يكون في عرس لحد من قرايبي وبدي اروح علي او مش جعبالي اكمل دوام اعمل حالي مريضه وادخل عندها 
شو مالك يا هديل 
والله تعبانه 
طيب هسا بنتصل عأمك تيجي تاخدك ارجعي عصفك 
ارجع عالصف واكون استنى تيجي امي تاخدني ونروح انا وياها عالسوق او نجهز حالنا عالعرس اكون استنى فيها بالثانيه بس اسمع صوتي بسماعه المدرسه اقوم اركض كل البنات وين رايحه احكيلهم اجت امي تاخدني اكون فرحانه وانا مروحه بالطريق 
ولا ايام الي اكون بدي اعطل فيهم عن المدرسه وأكون متشجعه اطلع بلبس غير اللبس الرسمي للمدرسه اكون شايفه حالي وكل البنات يقعدو يطلعو علبستي 
ولا ايام ما كنت اشوف معلمتي بالطريق وأركض لعندها لحتى احكي معها وشعور الخوف لما تيجي امي تسأل عني المعلمات وأكون جايبه علامه مش منيحه اكون واقفه خجلانه وامي تتحلفلي لما تروح عالدار 
ولا صاحبتي الي دائما امها بتكون صاحبه امي وتجيب علامه احسن مني ويصدف بهداك اليوم انه تروح امي عند صاحبتها اضل ماسكه صاحبتي والعب انا وياها المهم ما تقرب عأمي وتحكيلها الا اسمع امها بتحكي صحيح هديل كم جبتي بالعربي واحضر حالي لبهدله 
ايام ما كنا نجتمع سوا الصبح انا والبنات بالمدرسه نقرر نعمل فطور جماعي كل وحده تجيب اكلها ونكيف وننبسط ونوقع عمخالفات 
قصصنا ومواضيعنا الي بتضحك الالعاب الي كانت طالعه عالانترنت جديد العاب قص الشعر و ونكون نتهبل بين بعض مين اشطر وحده 
ولا الساعات الي اقعد اقنع ابوي يخليني اروح عند صاحبتي الي من برا البلد العصر ولله ما عندها اخوه ما عندها ابو وأموت كل الشباب بعيلتها 
وبعدها الجامعه الصحوه بكير الحياه الجديده والمسؤوليه ناس اشكال الوان صاحبات بجننوا وصارت قصصنا تختلف عن زمان صرنا نحكيي عن الحب الزواج والمسؤوليات فضايح بنات الجامعه وقصصهم هاد الكوفي شوب سمعته مش منيحه والحسره لي بعيونا واحنا نطلع عالشب لي جايب هديه بيوم الحب لحبيبه واحنا لا حب ولا سخام بس مكيفات عصحبتنا واكبر همنا نلاقي مطعم اكله زاكي وجديد 
الدكاتره وصحبتنا معهم المواد العلامات والتعب والسهر 
ما نمت الليله وانا ادرس بدي اروح على الدار كان في عنا عرس امبارح كل شي كان حلو 
هالأيام كبرنا وخلصنا صرنا بشغل وكل وحدهه من بنات مدرستي راحت لحياتها سافروا تزوجوا نجحوا بحياتهم وفي منهم مبسوطين زعلانين كبرنا وكبرت همومنا وصغروا جحم الناس الي بنعرفهم وكل ما بالنا بنتعرف عناس بنحبهم وبروحوا لحياتهم وبنستنى الأمان الي كان في ابوي يحملني ويروحني عالدار هسا لازم ما اغفى لحالي لأنه فش حدا يحملني ويرجعني عبيتنا لازم كون قويه وقد مسؤوليتي وثقه اهلي 
وطول هالأيام وانا مستعجله مستعجله تخلص وخلصت ويا ليت لو ترجع 
دائما كنت اسمع كلمه كانت امي تحكيلي هالكلمه دائما بس انا ما اعرف شو معناها ولا اقتنع فيها 
صاحبتي رانيا ما كان في مثلها انا وياها مثل الخوات نطلع مع بعض نشتري مع بعض وندرس مع بعض طول ما احنا بالمدرسه نضل مع بعض وكانت تعرف كل اسراري 
لما كنت بصف عاشر غبت عن المدرسه رجعت لقيت صاحباتي ما بحكو معي استغربت كثير يومها وحكيت بعقلي شو صاير وهي الوحيده الي اجت تمشي معي يا الله ما احسنها 
لما صرنا توجيهي كنا انا وياها علمي كنت احكيلها بدنا ناخد دروس عشان العلمي صعب تحكيلي لا انا ما بدي الكل بحكي كلام فاضي فانا صدقتها وما اخدت دروس اكتشفت بعد فتره اكتشفت انها مسجله بالدورات يومها تضايقت وزعلت رحت حكتلها ليش غدرتي فيي حكتلي يومها انه ابوها سجلها ومش مستفيده اشي ما سجلت وضليت لحالي بالبيت ادرس بيوم كان علينا امتحان رياضيات يومها ابوي كان مش مشتغل وما معه مصاري يدفعلي عالدرس اتصلت عليها وحكتلها اذا في مجال ناخد انا وانتي قالتلي انا ما بدي اخد درس بدي ادرس لحالي قعدت يومين ادرسله ويوم الامتحان سمعتها بتحكي ولله الاستاذ حكالي هاد السؤال جاي حكتلها لي جبتي استاذ وجهها صار بالالوان وحكتلي بس عالفاضي قضتها طول التوجيهي وهي تحكيلي ما بدرس مش مهم المعدل وكل مره اكتشف انها ماكله الكتب اكل اجو الامتحانات النهائيه وصارت نفسيتي تسوء اكثر من كلامها تقعد بعد الامتحان ساعه وهي تعيطلي انها ما زبطت واضل افكر فيها يوم النتائج هي جابت علمي وانا جبت 
يا الله يومها شو عيطت طول عمري حلمي اجيب معدل عالي وادرس طب اتصلت اباركلها ابوها قرر يسفرها تكمل دراستها بقبرص 
وانا ابوي يدوب معه يدرسني بالقدس المفتوحه صارت تجاكر فيي وتقاهرني 
طلعتلي منحه على بلد اوروبيه ابوي رفض بلبدايه بس بعدها وافق صارت تحكيلي انه انا غيرانه منها 
حكتلها لا بس انا حابه اكمل دراسه يومها اجا ابوي معصب عالدار حكالي فش سفر يا قليله الادب حكتله شو في ضربني وحكالي بتحكي مع شباب ا يومها نصدمت ولله يابا ما بحكي وما قبل يحكييلي مين حكالو اتصلت عرانيا اعيطلها صارت تهدي فيي وتحكيلي انا بحكي مع ابوكي حكتلها الله يخليلي ياكي 
هي سافرت وانا سجلت بجامعه عنا فتت عالجامعه كان في بنت كتير منيحه صاحبتها بالبدايه وصرنا صاحبات كنت دائما اتصل عرانيا اطمن عليها تحكيلي انه الحياه بتجنن مره فتختلي فيديو كانت بتدخن حكتلها انتي من متى بتدخني حكتلي صاحبتي هون بتدخن انا وياها مره تانيه صارت تحكيلي انها بتحكي مع شب وبتطلع معه وبتحبه صرت احذرها بس هي بطلت تسمع كلامي صارت تسمع كلام صاحبتها الي هناك 
انا وصاحبتي الي بالجامعه كنا ندرس مع بعض وتفوقنا بأول فصل يا الله شو كان ابوي فخور فيي اتصلت احكي لرانيا اكتشفت انها حامله مواد بالفصل وبتحكيلي امانه ما تحكي لابوي ما حكتله 
بيوم من الايام بعد سنين جامعه جبتها انا الاولى عالدفعه صاحبتي كانت ملتزمه بالصلاه وكل شي وانا ضرت مثلها حطوني الممثله على فلسطين بتخصصي وطلعتلي سفره على امريكا انا وصاحبتي 
رانيا بعد سنين كانت صرلها سنتين راجعه هون ابوها عرف بقصصها هناك وبلاويها خربت البنت عالاخر اخلاق وكل شي وصفت قاعده بالدار لا دراسه ولا اشي 
انا بجهز شنتتي بدي اسافر حكتلي امي رانيا الي فسدت لابوكي عشان ما تسافري يما كما تدين تدان هاي ربنا عاقبها ورجع كل شي عليها وخبثها انرد عليها وشوفي لو ا يمكن سافرت ما نجحخت هيك دعتلي امي يبعد بنات الحرام و ولاد الحرام عني وسافرت طول الطريق وانا اتذكر كل المواقف الي كانت عامله حالها صاحبتي فيهم ابكي وابكي وادعيلها الله يهديها 
تأمنوش للناس كثير في كتير صحاب وصاحبات ممكن يخربوكم الصاحب الحقيقي لي ما بشجعك عالغلط الي بيحكي بوجهك الصراحه 
عارفين اسوء شعور شو تشوف الحلم الي حلمته سنين وسنين مع حدا غيرك انا بنت عمري سنه بشتغل مصوره افراح الحياه كل ما بالها بتقسى علي اكثر 
كنت بحب شب انا بعرف انه الحب من بدايته كان غلط وما كان لازم احبه واتعلق في بس شاءت الاقدار وحبيته وانا عمري كان اولها كتير منيح معي بيخاف علي بيهتم فيني ويعطيني الحنان الي حارميني اهلي منه كنت مبسوطه كتير وحاسه اني مش على هالأرض وطايره من الفرحه بيوم من الأيام تغير كل شي 
حبيته شهور و ما طلب لا يقعد معي ولا شي كان حبنا بريئ من بعيد وبس ونهتم ببعض طلب يومها يشوفني بكوفي شوب حكتله انا صعب اطلع معك انا بخاف واهلي عقلهم بالمره غير اني معروفه ببلدنا لاني بصور بالاعراس حكالي انا بطلت اتحمل حب من بعيد انتي حلالي ومتل مرتي 
حكتله بس انت لسا ما طلبتني من اهلي 
ويوم ورا يوم طلباته تزيد ونا ارفض يوم يطلب مني اغير طريقه لبسي يوم يحكيلي بحب البنت الي بتأرجل يوم يحكيلي بحب البنت الي مو محجبه بحب البنت الدلوعه وانا احاول اغير بحالي مشانه اخر شي حكالي رح اترك اذا ما جيتي تشوفيني ضليت طول الليل اعيط بالاخر وافقت طلعنا انا ويا على كوفي شوب انا قعدت قباله عالطاوله وضليت طول الوقت خجلانه ومش قادره اطلع في وهو يحكيلي مالك حبيتبي خجلانه 
حطيت ايدي عالطاوله مد ايدو ارتعبت حكيت انا شو بعمل هون ولله ما قدرت اضل قاعده معه طلعت ومن يومها صار كتير بارد بالتعامل معي يحكيلي اني معقده وما بزبط للحب حكتله بس انا بحبك وصاينه حبي الك وبعملش اشي غلط وبحكيش مع شباب متل هالبنات 
صار يحكيلي انتي ما بتوثقي فيي انتي ابصر مالك حكتلو تعال اخطبني قلي ما بقدر انا ما معي اخطب وبالاخر تركنا 
يا الله شو حسيت اني مكسوره قلبي من جوا كان بوجعني الهيت حالي بالشغل وضليت اصور بالاعراس بيوم من الايام بعد شهر من لما تركنا دخلت على القاعه اصور شفت خواته اجين قلبي صار يدق هالعرس لحدا بقربلهم كأنه كانت صاحبتي جنبي شوي شوي اجا العريس كان هو انا متأكده انه هو لا شكلهم عيوني مغبشين قعدت ادعي ربنا يطلع بشبهه اطلع بحلم بس مش عارفه شو هالقدر الي خلاني افوت واصور عرسه شفته ماسك ايدها بطلع بعيونها كان مبسوط كتير وهي مبسوطه وانا من ورا الكاميرا مثل لي بحضر جنازته 
تعمدت يشوفني بس يشوفني واقفه عحيلي ومش واقعه اجت فقره تصويرهم صور عاديه حكتلي صاحبتي حلا انا بكمل عنك حكتلها لا 
طلعت مسكت الكاميرا هنيتهم هو انصدم حس اني رح اخرب عرسه صورتهم ونزلت روحت وانهرت عارفين شو اكثر ليله عيطت فيها بحياتي حسيت الدنيا سكرت قدامي بدي اصير بنت مش منيحه بلكي الحب زبط معي 
حبني شب تاني بس ما قدرت صرت ابعد وما بدي اقرب من حدا اتقرب من ربنا اكتر واشتغل على موهبتي بالتصوير بيوم من الأيام صورت صوره هالصوره فازت بمعرض دولي واخدت مصاري عليها كتير كنت مسميتها الهروب من الشرنقه 
كيف الفراشه بتكون خايفه وهي جوا ومو عارفه جمالها وبس تطلع منها قديشها بتطلع حلوه كانت الصوره هيك 
بعد ما فزت بالجائزه رحت بدي اخبر امي بهالشي كنت مبسوطه كتير قربت عندها وقلتلها يما الي حبيته كسرني ولي حبني كسرته حكتلي ضلك قويه واوعك تنكسري حتلاقي واحد يحبك بالحلال ويتزوجك وتعيشي احلى حياه معه 
بتتصل صاحبتي الو حلا سيما وسامر اطلقوا 
ليش 
لقاها بتحب شب 
سكتت سكتت وحكيت الدنيا كما تدين تدان ومش بس هيك دواره وبتدور وبتدور وبتوجعك باقرب الناس عليك حمدت ربنا وحكيت الله يعينها علي 
جزء من هالقصه واقعيه وصارت مع صديقه لالي وبناء على طلبها نشرتها عارفين شو الحياه لحظه حب ولحظه كره ولحظه موت وبين الحب والموت شعره 
وما في حدا مثل زوجك في واحد دق باب بيت اهلك طلبك من اهلك وصار زوجك غير هيك حكي فاضي 
شعرى ممكن تكسرك لاخر عمرك او تعطيكي حافز لتصيري احسن واحسن المهم تحبي رجال واعرفي انه الرجال حيحيبك بكل عيوبك 
لو كل واحد فينا شاف الوجع الي ساكن بقلب الشخص الي بننتقده بنجرحه بنحسده عضحكته كان ما شفنا حدا قاعد لحاله وببكي او مغطي راسه قبل ما ينام وببكي من الناس 
كان ما شفنا شب بأول عمره مات سكته قلبيه ولا بنت بأول عمرها نجلطت وماتت مع انها كانت مليانه فرح وحياه الشي الي مخبى بالقلوب بوجع كتير وبقتل 
كان كنا لطيفين مع غيرنا وعرفنا انه كل واحد الي في مكفي و وقفنا مسخره عالمشاهير وصرنا نحترمهم لانهم ناس عندهم مشاعر والشهره لي وصلوها مش ذنبهم 
يا ريت الناس اتحس ببعض ما بتعرفوا قديش في ناس بتكون طول اليوم بتضحك وبتسعد الناس الي حواليهم واخر الليل بس يحطوا روسهم على مخدتهم يبلشوا يبكوا هذول انظف ناس عن جد 
الشب الي كل ما تشوفي بتعلقي انه لابس نفس الجكيت طول الاسبوع وانه دائما مكشر هو بدرس وبشتغل ليساعد اهله لدرجه نسي يشتري لحاله شي ثاني يلبسه 
البنت الي كل ما تشوفيها بتحكيلها انها نصحانه وبكرا رح تفقع عاساس بتنصحيها هي عملت رجيم مليون مره وكانت تمرض ومو زابط معها شي 
الشب الي بتلعثم بالحكي لما بنت تحكي معه وبتلبك وحالته بتصير حاله وبتصيري انتي وصاحباتك تضحكوا علي هو شخصيته هيك لانه عايش ظروف عائليه صعبه كثير افقدته ثقته بحاله 
البنت الي بتشوفيها دائما تدرس بالجامعه وما بتختلط بحدا وانتي بتحكب عنها معقده ونحيته هي اذا ما جابت انر ما رح تكمل جامعه لانه اهلها ما معهم يدرسوها 
البنت الي بتكون مبسوطه فجأه بنقلب مزاجها بتبعد عن الكل وبترجع بعد شوي ولا كأنه صار اشي وانتي وصاحباتك بتبعدوا عنها لانها نفسيه هي حساسه كثير بتتأثر بالي حواليها وبتحاول تخفي وجعها الها بس 
الشب الي وصل عمره ولسا مو متزوج وكل ما تشوفوا بتحكولو شو وينتا رح تتزوج وتكمل نص دينك هو خايف من الزواج ولسا مش قادر على هاي المسؤوليه لانه صارت معه قصه خوفته كثير 
البنت الي كل ما تشوفيها بتحكيلها ماله وجهك مليان حب هي بتبكي طول الليل لأنه عندهم مشاكل كثيره وبتتأثر نفسيتها ولما تحكيلها انتي هيك بتكتئب بزياده وبتصير تحاول تخفي الحبوب بأي شي 
البنت الي بتشوفيها وبتحكيلها مالك نحفانه كتير و وجهك كتير نحيف ومش حلو هيك هي بتاكل بتاكل وما بتنصح ولما تحكيلها انتي هيك بتزعل اكثر 
المرأه المتزوجه الي بتزوريها ببيتها وبكون بيتها مش كتير نضيف هي طول الليل سهرانه لانه ابنها مريض وما في حدا يساعدها بشغل البيت مع هيك ما اعتذرت منك عشان ما تزوريها هي حبت تقوم بواجبها معك 
البنت الي بطلتي تحبي تحكي معها لانها بتختلف عنك وصار عندك صاحبات هاي كلاس 
ولما اجت عيد ميلادك وجابتلك هديه بسيطه اطلعتي عليها بنظره دونيه هي جمعت مصروفها اسبوع لتجبلك هالهديه 
وكثير ناس بس بتعلقوا عليهم وبتزيدو همهم وبتزعلوهم وبتجرحوهم بدون ما تعرفوا ظروفهم وبتحكموا عليهم من للمظاهر وبس 
بكفي نعلق على غيرنا لانه لو كل حدا شاف حاله مثل ما بشوفو الناس ومثل ما بحكم عليهم كان ما حدا رضي بحاله 
كانت حياتي صعبه نولدت بعيله غنيه كثير ولما ابوي عمل حادث ومات خسرنا كل شي 
وانا عمري سنين كانت امي المسكينه تروح تشتغل ببيوت الناس عشان اروح عالمدرسه وتطعميني انا واخوي ولما كبرنا شوي صار علينا احنا نساعد امي بالشغل بتذكر كان يومها مطر كثير وكانت سترتي الي علي مهتريه من كثر ما لابستها طلعت امي لتشتغل ببيت ناس اغنيا وحكتلي تعالي وساعديني انا كنت شايفه هالشي صعب كثير علي بس بنفس الوقت ما بايدي شي طلعت انا وامي و وصلنا بيتهم كان بيتهم دافي والجو برا كتير برد نمت عالكنباي بدون ما احس امي المسكينه ما صحتني ضلت تشتغل لاجو صحاب البيت بتتذكر صاحبه البيت وحده كبيره بالعمر ومنيحه كثير شافتني نايمه حكت لامي خليها نايمه عادي 
بس امي ما قبلت صحتني وحكتلي يلا نروح واحنا بالطريق شتت كتير امي شافت انه سترتي مهتريه شالت الشال من على كتفها وحطتو علي ومشينا لوصلنا 
ولما وصلنا امي المسكينه مرضت من البرد ومع هيك كانت تقاوم ثاني يوم حكتلها خلص انا ما بدي اروح عالمدرسه انا بدي اروح اشتغل مكانك امي رفضت وحكتلي انا بتعب عشان تدرسي وتنجحي 
وكثيير ايام مريت فيهم كانوا صعبين كثير بالمدرسه كان عندي صاحبات ومحبوبه كانوا كلهم يحسدوني على ضحكتي بتذكر بنت الناس الي بتشتغل امي عندهم كانت تضل تحكيلي كيف بتضحكي هيك رغم ظروفكم الصعبه احكيلها انا متأكده انه بكرا رح يكون احلى 
كبرت وكبرت همومنا و وصلت التوجيهي ونجحت ولازم ادخل جامعه وبوضعنا المادي كان مستحيل اقدر ادفع قسط جامعه لهيك ما صحتلي الفرصه 
بعد فتره كان في مؤسه عامله ايفنت لتشغيل البنات الي ما صحتلهم فرصه دراسه 
لتكوين شغل خاص فيهم انا وقتها سجلت معهم وبلشت معهم خلال سنتين صار عندي مشروع خاص فيي وفي بشتغلن معي و وضعنا صار احسن بكتير 
بعدها رجعت درست جامعه كانت الدراسه صعبه علي لاني صرلي سنتين مخلصه مدرسه بس مع هيك كنت اجيب علامات منيحه وقدرت وقتها اطور مشروعي اكتر واكتر وفتحت شركه سياحه وسفر وصار وضعنا فوق الريح بيوم من الايام اجتني وحده تسأل عن شغل لتنظيف الشركه كان معها بنتها ولابسه ستره ذكرتني بسترتي ايام المدرسه وهي تحكي معي سرحت بخيالي وقلت انا قد هالبنت كانت ظروفي صعبه كثير بس كان معي ام قويه علمتتي اجتهد واشتغل لحتى اصير ولا مره خلتني استسلم بس شفت كيف البنت بتصرخ بامها اوف قرقنا الشغل عند الناس وبتعيط 
حضنتها وقلتلها اوعك بحياتك تعلي صوتك على امك هالحاجه الي انتي فيها والوجع الكبير الي جواتك رح يخليكي شي عظيم بعدين وحضنتها وحكيت هاي الثقه برب العالمين واكيد كل شي بصير معنا خير لالنا ولازم نستغل وجعنا ونقهر الظروف ونحارب لننجح 
البنت الي بتخطب وبتنزل صوره خطيبها وبتقضيها بوستات حب لخطيبها وبنصبغ اشقر هاي طريقه تعبيرها عن الحب وهو حلالها وهي 
البنت الي صار عمرها سنه وهي مش متزوجه لا معنسه ولا غيره 
هي 
البنت الي تزوجت وعمرها سنه وبتكمل جامعه رغم زواجها هي مش مقصره ببيتها هي 
البنت الي ما قبلت تتزوج الا لخلصت جامعه مش انه فش حدا عاجبها بس هي 
البنت الي ما حملت اول ما تزوجت وبدها تعيش مع زوجها سنه بدون ولاد فش داعي تضلو تحكولها ما في شي عالطريق هي 
البنت الي بتخطب وما بتنزل صور خطيبها وحياتها خاصه الها وبس هي 
البنت الي قررت تترك زوجها بعد سنتين من الزواج وتطلق قبل ما يجيها ولاد لانه الحياه مستحيله معه ولحتى ما تظلمهم هي 
البنت الي بتطلع بمكياج وبتخفي كل الحبوب ببشرتها وبتحب تكون حلوه هي 
البنت الي بتحب الطبخ هي والي بتكرهه هي 
البنت الي صريحه وشخصيتها قويه والضعيفه والناصحه القبلانه بنصاحتها 
البنت الي بتلبس جكيت فوق جلبابها وبتتمسخروا عليها هي 
البنت الي بتلبس سبورت وحابه ستايلها هي 
باختصار احنا مالنا ومال الناس كل حدا يعمل الشي الي بحبه ومريحه وبدل ما نضل نعلق على غيرنا خلينا نبلش نغير بتصرفاتنا وكمان احنا نتابعهم او لا نحبهم او لا هم بتصرفوا بحياتهم مش بحياتنا 
اليوم وانا بالمستشفى و ولادي وأحفادي حوالي وبستنوا فيي اموت وقبالي وحده بعمري جنبها صديقتها بتضحك هي وياها 
صفنت بحياتي 
قبل سنه لما كنت بالمدرسه مقضيتها ساعه دراسه لحتى اجيبها الأولى وما كنت اجتمع بالناس بالمره وما اطلع مع امي ولا اشوف حدا لحتى اجيب اعلى علامه وبتذكر ايامها كان في بنت شاطره كثير وبتنافسني بس عايشه حياتها طول بللعرض وبتطلع عالفرصه وبتضحك 
خلصت المدرسه وجبت بال90 بالتوجيهي وبعدها دخلت الجامعه ومن اول يوم بالجامعه وانا ادرس مثل الانتحار وما بشارك بأي نشاط ولا بروح على جيم ولا بقضي وقت بالسوق لازم ادرس منيح لحتى اتفوف واجيب انر واخد منحه لاكمل ماستر سنين بالجامعه وانا من الجامعه للبيت وبالبيت لا اقعد مع قرايبي لما يجو ولا اشي 
كان عندي بنت خالتي تضلها تحكيلي ولك عيشي حياتك شوي احكيلها لا انا بدي اخلص ويصير معي وظيفه محترمه واجيب مصاري خلصت جامعه وتفوقت وبلشت ادرس ماستر وقتها تقدملي دكتور بالجامعه انا بعد تفكير وافقت وخطبنا واتفقنا نتزوج ب ما اخلص وخلصت وتزوجت طبعا خلال مرحله الخطبه انا كنت مشغوله بالدراسه ويعني اطلع احيانا معه وهو كمان كان مشغول كتير بشغله تزوجنا وعشان شغله ما رحنا شهر عسل بعدها انا توظفت وصارت حياتي بين الوظيفه والدار وابني الي حملت في من ثاني شهر زواج صرت اركض اركض مش ملحقه وضعنا المادي كتير منيح شغلي مرهق كثير كبروا ولادي صرت اهكل همهم بدنا نزوجهم بعدها اجاهم ولاد تقاعدت بدي ادير بالي عولاد ولادي 
وهيك بعد سنه وانا عايشه ومش عايشه 
قاعده بطلع على مرت ابني ومتمنيه ارجع لعمرها لحتى البس واتزبط وادير بالي عحالي بطلع عبنتي وهي تنطنط حوالي ورشيقه واتمنى لو ارجع اعيش هالمرحله تيجي بنت ابني مروحه من المدرسه عامله طوشه يجي عبالي اعملها بنتي الي بالجامعه بدها تطلع مع صاحباتها يجي عبالي ارجع واطلع معهم 
سنه كان فيي شغلات كثير لازم اعملهم بس قضيت حياتي اركض ورا الدراسه 
حتى اعمال لآخرتي قصرت فيهم كانت تروح علي الصلاه ولا بحياتي رحت عمل تطوعي كان معي مصاري كتير بس ما سافرت لانه نعجقت بالحياه هيني رح اموت بعد ما مات ابوهم وتركلهم ورثه كبيره وانا رح اتركلهم ورثه اكبر واطلع من هالدنيا ولا بإشي الا بحسره على مراحل طفولتي الي ضيعتها شبابي الي ضيعته وكل لحظه كان بقدر استمتع فيها وضيعتها 
حتى بحياتي ما فكرت يكون عندي صديقه حقيقيه تختير معي 
الانسان الناجح مش بس الي متفوق بجامعته بمدرسته بشغله الناجح هو الي بعرف يعيش الحياه صح بكل مراحلها الفشل بالدراسه مو نهايه العالم 
عيشوا حياتكم وازنو بين الدنيا والآخره لا تضيعوا لحظات بحياتكم ومراحل ما رح ترجع 
عشت سنين بالغربه 
وانتو بتعرفوا الغربه صعبه بدون حدا فقررت اتزوج 
نزلت عالضفه اول يوم وصلت البيت في كانت امي عاملتلي كل الاكلات الي بحبها 
بست راسها وايدها وال يما مش ناسيه ايش بحب وليش متعبه حالك 
كانت الفرحه بعيونها مش طبيعيه وهي تسألني عن شغلي واحكيلها انه تمام وبس اجيت اوزع الهدايا لاخوتي وخواتي كانت هي قاعده وبتتفرج انا كنت بدي اعطيها مصاري وجايب قنيه عطر عجنب لحبيبتي حكيت والله غير امي ما في حدا بستاهلها قمتها من الشنته وحكتلها 
وانا ما نسيتك يغاليه واعطيتها ياها انبسطت اكثر من كل خواتي وصارت تحكيلي الله يرضى عليك يا ابني وييسرلك بنت الحلال 
حكتلها انا في بنت بحبها وبدي ياها 
حكتلي ولا يهمك بنروح نطلبلك ياها وبالفعل خبرت حبيبتي اني جايه اطلبها حبيبتي كيفت وطبعا اخدنا موعد من اهلها ورحنا نزورها 
هسا انا عشان ابوي ميت اخدت اخوي الكبير وامي معي اتفقنا احنا واهلها عكل شي وحددنا موعد كتب الكتاب مره كنت احكي معها بخصوص كتب الكتاب حكتلها انه امي مريضه خلينا نأجل كتب الكتاب شوي لتتحسن 
يومها صرخت بصوت عالي وشو يعني امك مريضه كله كتب كتاب وانا صبرت عليك كتير واهلي شو احكيلهم 
ورمت الكلمه بعفويه هاي امك بتخرب بحياتنا من هسا 
انا بس حكت هالكلمه ولعت معي خبطت ايدي بالكاسه نكسرت ونجرحت 
حبيبتي سكرت الخط معي 
وامي ركضت لعندي شو في يا حبيي يما وبلشت تمسحلي بالجرح وهي تعبانه قلتلها يما ليش قمتي من تختك 
حكتلي خطيبتك بتحب المنسف قلت اجهزه لبكرا عشان تروحوا بعد كتب الكتاب تتغدوا هون 
صفنت وقلتلها وصرتي تعرفي شو بتحب 
اطلعت في وحكتلي مش هي حبيبه ابني وانا ابني اغلى شي عندي ومسحت عراسي مثل كاني ولد صغير 
حضنتها وقلتلها يما تعبان من هالدنيا انا بحاجتك وبالنسبه لخطيبتي انسيها 
خلص ما رح نكتب الكتاب 
صفنت فيي وحكتلي ليش يما 
حكتلها بدي وحده حنونه مثلك بدون ما احكي جعان تطعميني بدون ما احكي اخ تداويني بدون ما ابكي اعرف اني زعلان وتراضيني بدي يما وحده بتشبهك ضحت بكل حياتها مش ولادها يصيروا اشي كبير ولما ودعتني كانت الدمعه بعيونها والبسمه راسمتها قدامي 
بدي وحده تحبك قد ما رح تحبيها هاي حبيبتي بتستاهلش يما 
حضنتني اكثر وقالتلي لساتها صغيره بكرا بتكبر وبتصير مثلي اذا قلبك بحبها خدها انا مش دايمتلك يما 
انا بس حكت هالكلمه نفجرت من العياط وما قدرت احكي اشي غير ارضي علي يما الله يخليلي ياكي يما 
لو وين ما رحت و وين ما جيت بحنان امك ما رح تلاقي لا زوجتك ولا ابنك ولا بنتك امك الوحيده الي مستعده تضحي بكل شي مشانك الي مزعل امه يروح يبوس ايدها ويضل يتمعن فيها لانه ما بتتعوض 
صحيح والله قشعر بدني الله يحفظ كل الامهات ويرحم امي ويحنن بنات اليوم 
لما صار عمري ولساتني مش متزوجه وزاد حكي النساوين ونسوان عمامي عالطالعه والنازله شو مالك لليوم ما تزوجتي قررت اوافق على اول واحد بتقدملي لإني خايفه اعنس مثل ما بقولو والمجتمع ما برحم 
يومها تقدملي واحد ما عجبني وضعه كثير وحكيت لامي اني مش مرتاحه لاله بس امي حكتلي بكفي حدا فصلك 
وافقي وبكرا بتغير 
وابوي نفس الشي كان رأيه ما انا مثل الهم عندهم وخطبنا طبعا اولها الكل كان فرحان الي حتى جاراتنا كانوا مكيفين تقولوا هم لي خطبوا 
بس انا من جواتي ما كنت مبسوطه معه كان في تصرفات استفزازيه وبعصب وبكفر 
انا يوم ما شفته بكفر حكيت لامي بدي اتركه قالتلي ما كل الزلام بكفرو لما يعصبوا بعدين معه مصاري ومنيح 
وضلينا هييك لتزوجنا اول شهر زواج بلشت المشاكل بينا حكيت لامي عنه قالتلي احملي يما بكرا لما يجي ولد بعقل 
وسمعت كلامها وحملت و ولدت اول ولد وما عقل زوجي كان يروح متأخر بنص الليل وصار يضربني ويهيني حكيت لامي يما ما عقل صاروا الجارات يحكولي يلا جيبي اخ لابنك حرام يضل وحيد 
حملت و ولدت بالثاني وزوجي ما عقل 
حردت عند دار اهلي اسبوع لما شفت المخدرات بدارنا بس ابوي خاف من الفضيحه ورجعني لعنده و وعدو زوجي ما يضربني ولا يجيب مخدرات قال 
وهييك بعد سنين قرفت حياتي طلبت الطلاق وافق بس اخد ولادي وما عرفت وينهم 
ومنعني اشوفهم 
بعد فتره سمعت انه تزوج وانا كنت خلص مسافره برا البلد 
كانت امنيتي اشوف ولادي بس كان رافض كنت ادعيلهن ليل نهار 
اليوم فتحت الفيسبوك لقيت الناس بتتحسبنن علىالام الي تركت ابنها وقتلته مرت ابو انا وقتها انهرت لما شفت اللولد هو ابني 
هاد الي ميت ابني انا شفت الصوره و وقعت عالأرض صحيت لقيت حالي بالمستشفى 
ندمت عاللحظه الي وافقت فيها على زوجي سبيت عالمجتمغ وعلى اهلي الي خلوني معه كرهت كل شي بحياتي وانا خسرت اغلى شي عندي 
خلونا نوقف هالدراما شوي القصه خياليه بس خطر ببالي هالسيناريو لما شفت مرت الاب الي قتلت ابن زوجها 
شو بكون ورا هالقصه جارات ونسوان ما برحموا البنت اذا ما تزوجت الاهل الي كل ما بنتهم تحكيلهم عن زوجها يا بحكولها تحمل يا اخرته بعقل ولا الفضيحه 
ولا بنت هممها تتزوج واحد معه مصاري او حلو بدون ما تهتم لاخلاقه ولا على عيله زوجها الي هالولد خطيته برقبتهم مش سائلين غير بحالهم طبعا كل واحد مدلل ولاده ومرتاح شو اله بغيره 
مشان الله بكفيي ظلم للبنت وتحميلها كل المسؤوليه بكفي يا مجتمعنا تخلف الزواج اذا مش اساسه الدين والاحترام ما بلزم والي بتشوف زوجها مش منيح يختي تحمليش شو ذنب هالولاد العاطل عمره ما بصير منييح ولي ما بخاف ربنا ما رح يخاف من شي 
بكفي جد بكفي 
بتمنى توصل للجميع مش مهم اسمي حتى المهم توصل 
قبل سنين كان عندي صاحبه معتبرتها اختي 
كنت بمر بظروف صعبه كثير وهي وقفت معي كل اشي بحياتي كنت احكيلها يا وكنت اوثق فيها كثير 
بيوم من الأيام صارحتها بشغله مضايقتني وكانت كتير هالشغله خاصه بالنسبه الي ضحكت بوجهي وصارت تحاول تخفف عني وتضحك وتحكيلي عادي هاي مش مشكله ما كل الناس بواجهو هالشي 
انا اطمنتلها صرت وين ما اروح احكيلها اي شي بضحك ابعتلها يا لما تكون زعلانه انخنق من جوا اني مش قادرهابسطها صرت اروح واجي على بيتهم 
كانوا خواتها مناح كثير وامها منيحه صرت احس انهم جزء من عيلتي 
بالوقت الي كانت الظروف علي صعبه كثير ورح استسلم اختبرني ربنا فيها 
فتحت الفيسبوك تبعها عندي وشفت مسجات باعتهم لصاحبتها 
انا قعدت اقرأ المسجات واعيط مثل البنت الصغيره حسيت اني انهرت وما رح اوقف مره ثانيه 
كانت مسجات صعبه وبشعه كثير 
وبتحكي حكي عني ما صار 
حسيت اني رح اموت حسيت بخيبه كبيره اتصلت عليها اعيط واحكيلها ولك ليش 
كانت رده فعلها متوقعه 
انا يومها خسرت صديقتي الحقيقه مع هيك بعد فتره سامحتها ورجعت معها عادي 
بس الغريب انه في شي انكسر 
مش من ناحيتي من عندها هي 
بطلت تحكي معي الا بالمناسبات 
واتكبرت علي كثير حسيت انه هي الي كانت بدها هالمشكله لتخلص مني حسيت اني حمل كبير واني وحده مستحيل اكسب صديقات 
حسيت اني مش صديقه صح وصرت افقد الثقه بالناس شوي شوي 
وبعدها بلشت افقد الثقه بحالي 
حسيت اني رح اوقع وما رح اوقف بيوم بعتلي حدا كلام صعب كثير وعايرني بنفس الشي الي عايرتني في صديقتي 
تعبت اكثر انخنقت دعيت من قلبي ربنا يعطي الوجع الي عايرني في ولليوم بتحسبن علي 
بس كملت احاول اوقف كمان مره 
صاحبت بنات ثانين اعتبرتهم عيله وثقت فيهم اكثر وحكيت مستحيل يعملوا معي نفس هديك الصاحبه كنت معهم منيحه كثير كنت بحبهم كان كل همي يضلوا معي وللقدر كمان مره اتفاجئ برسائلهم بين بعض لقيت عاملين حزب علي وبعايروني بنفس الشي الي عايروني في صديقتي وهالشخص 
انهرت فقدت سيطرتي عكل شي انا بمين رح اوثق طيب انا كيف رح اوقف على رجلي انا شو رح اعمل مع هالناس 
بلشت اكتب اكتب وجعي انا واشاركه مع الناس بس كنت كذابه كنت اخبي كتير شغلات كنت اخاف اخاف حدا يعايرني حدا يحكي انه شخصيتي ضعيفه 
اقتنعت انه ما تعطي سرك لحدا م ما تعطي لحدا فرصه ليعايرك شو ما كان يمكن نفسه تكون مريضه 
قررت اعيش لحالي دعيت ربنا يعطي كل حدا مثل ما اعطاني وأحسنت الظن بالله بعدها صار كل شي بحياتي قصه نجاح وبعدها صرت انا الي شايفينها انتو اليوم 
البنت القويه كثير من جوا ومن برا الي عندها كتير ناس بحبوها وبتحبهم كسبت صداقات حقيقه احسن من مليون صداقه قديمه البنت الي صارت تحكي بدون ما تخاف حدا يعايرها بشي 
حمدت ربنا انه وقعني لاوصل للي بدي يا تمنيت لو نجحت بدون ما اخسر بس يمكن النجاح وسط الخسار اله نكهه غير واخدت درس ما تشكي همك غير لرب العالمين وبس لما تنظلم احكي حسبي الله ونعم الوكيل 
انا اليوم صرت لأنه وقعت كثير انكسرت كثير خيبوا ظني كثير وهم اليوم ما بعرفشو بعملوا بحياتهم بس انا خايفه عليهم خايفه يصير فيهم الي صار معي هانا عارفه ما رح يتحملوا 
مهو يا بتبطلي مراقبه حياه بنات الناس وتعلقي عليهن وقالبه بروفايلك مثل لمات نسوان باب الحاره للاستغابه والتعليق والنميمه يا كلمه مريضه وحشوره وغيوره قليله عليك 
كل النسوان الي بعرفهن زواجهن بحبوهن وبكتبولهن عالفيسبوك حبيتبي عمري 
وليل نهار تشيك ان بالمطعم الفلاني احلي وقت مع زوجي من هالقصص 
الا البومه الي عندي انا اخر مره اخدني علي مطعم ايام ما خطبنا ويومها طلب الي واله وجبه وحده وهو اسم الله معدته خلاط بتبلع كل شي بسرعه البرق انا كنت خجلانه اكل وبتمزمز شوي شوي ما لحقت اسبله بعيوني الا هو ماكل الوجبه كلها وضل محملني جميله طول الخطبه 
ويومها اجت صاحبتي عندي وضلت تحكيلي زوجي وزوجي وما بحكيلو الا بيبي ودائما مزبطله حالي انا من قهري حكتلها اصلا اليوم انا وزوجي طالعين عمطعم وهو بيموت فيني ما صدقت تروح عشان ازبط حالي بلكي نفع معه 
رحت قصيت نص شعري وسشورت وزبطت حالي ولبست بنطلون جينز وبلوزه حمرا 
بالصدفه شفت فيسبوك على جهازه مفتوح رحت بسرعهوكتبت بوست الله يخليلي ياكي يا زوجتي يا حياتي وان شاءالله كل ايامي معك حلوه مثلك واحلي قعده بالمطعم معك 
نشرته وعملت منشن لآلي 
ورحت بعتت لصاحبتي مسج انه انتبهي شو نشر زوجي عشان تصدقني 
رحت استنا في عالباب ليجي بعد ساعه دخل عالبيت الشرار بتطاير من عيونه انا قعدت اسبله بعيوني وحاطه رموش بجنن 
مالك معصب بيبي 
هو سمع كلمه بيبي وعمل وضعيه جون سينا كلتي بيبي كلتي اه وشو عندك كمان 
انا مش عارفه شو ماله معصب بالصدفه بتطلع على الفيسبوك عالتعليقات للمنشور الي نزلته عاساس حساب زوجي قايمه حرب 
وحده بتحكي متزوج علي وبكل عين وقحه بتنزل كمان بتحكيلي انك مسافر وهسا بتتغزل فيها ومعها بالمطعم وداخلين عيلتها يسبو وجاراتها 
هسا انا لسا بدي ابلع ريقي واكتشف اني ناشره البوست من حساب مديره بالشركه الي هو واقف قدامي وهو اول شي عملو مسكني من رموشي وحكالي شو هاد الي عاملتي طبعا عطول وقعن الرموش عالآرض فانا بالي مش منتبه للموضوع المنشور وبعمل هيك بس لانه اللوك جديد قعدت اسبل بعيوني واحكيله اه رموشي الطبيعين احلي 
وما اشوف الا هالكف عنص وجهي خلا عيوني ال٢ يصيرو عين وحده بعدها اجا يمسكني من شعراتي اكتشف اني قاصصتهم 
زادت عصبيته واط في الثانيه صار مثل الي صايبته ضربه كهربا يشد عسنانه 
التلفون برن الو انت مفصول 
انا هون حضرت حالي لوضعيه الركض كم في الساعه وبدي اهرب يمسكني من بلوزتي الحمرا يطرحني ارضا ويرقص علي ماكرينا ودبك دبكه شعبيه علي اصابعي بهالاثناء صاحبتي واقفه عالباب وبتحكيلي هاف فن بيبتي راجعه لانها ناسيه شالها 
انا بعدها حرمت ازبط حالي اصلا حرمت افتح فيسبوك 
صحصحي انه رومانسي بينك وبينه لا يحب المطاعم والهبل 
الشغله بتكون العكس الي بتسئل عنو ما بسئل والي ما بتسئل بسئل ايش بعقد 
انا شب عم اس حالي 
هالآغنيه الي انتشرت ما بتكفي لتعبر عن جزء من معاناتي 
كانت حياتنا هاديه وأبوي مش مقصر معنا بشي 
كان دائما يحكي للناس ابني رح ادرسه طب وآفرح في كان فخور فيني 
لصف١ وانا الأول عصفي 
لوقت تغير كل شي ابوي توفى وخسرنا كل شي 
لآنه كان علي ديون انا الكبير بالعيله والمسؤوليه صارت علي 
نفسي اكمل دراستي بنفس الوقت ما في مجال اكملها 
الشغل بهالبلد مش موفي معي صار لازم اروح اشتغل بالداخل المحتل 
قدمت طلب ادرس توجيهي خاص يعني ما اداوم بالمدرسه ورحت اشتغل بالدهان جوا 
طبعا لآني صغير ما قبلو يطلعولي تصريح عمل فصرت اروح تهريب 
حطوني جوا لبوكس بالسياره وكنا كل ما نمرق عن حاجز يكون قلبي بيدق انا مش خايف على حياتي خايف على اخوتي الصغار الي مخليهم وراي وعلى امي كان الشغل متعب كثير لقمه عيش مغمسه بالدم مثل ما بقولو واخر النهار بعد ما اشتغل احس بتعب كتير 
امسك كتابي وادرس وكل ما اتعب اشوف صوره ابوي قدامي واحكي لا رح ادرس وانجح 
انا كنت احب بنت من زمان وكنت مقرر اتزوجها هو مش بايدي بس حبيتها 
لما مات ابوي بعدنا شوي حكتلها يا بنت الحلال لا تستنيني انا مستقبلي مش معروف والله اعلم بعد كم سنه رح اقدر اتزوجك حكتلي انا جنبك وما رح اترك 
مرقت الأيام وقربت امتحانات التوجيهي 
قدمت الامتحانات وتفوقت 
انا لهسا مش مصدق كيف صار هيك واخيرا قربت احق حلم ابوي رح ادرس طب واصير دكتور 
بس الي ما اله حظ لا يتعب ولا يشفى لأنه ما حدا قبل يعطيني منحه ما انا مش ابن حدا معروف بهالبلد ولا عندي خوال اغنيا وما عندي واسطات 
قدمت على اكثر من منحه عشان اضل جوات هالبلد لوقت الي حكتلي حبيتبي اطلع ادرس طب برا 
واخوتي وانتي سهلت علي الطريق وتزوجت 
وامي حكتلي معلش يما بندبر حالنا روح ادرس سافرت ودرست طب كانت الغربه صعبه كثير بس رجعت حامل شهاده الدكتور وانا حاليا بشتغل بعيادتي ومن اكثر الناس الناجحين بمجال شغلهم انا طبيب اورام وجراحه 
انا خسرت ابوي خسرت حبيتبي وخسرت لمده سنين طويله وطني بس تعتب لأوصل لحلمي وحقته اكيد اليوم ابوي فخور فيي 
قبل سنتين تقدملي واحد عمره سنه طبعا انا ما وافقت بس لهلئ كلمه خالتي عالقه بذاني ولك ما انتي وزنك مين رح ياخدك 
انا وقتها نجرحت كثير وحكتلها مش ضروري اتزوج كانوا بنات خالتي جمال وطول ونحاف وانا دائما الي الناس بطلعوا علي اني بقره او دب قطبي لما امر من جنبهم بنت خالتي الي قدي ما كانت ملحقه طلبات وكل ما تيجي خالتي تقعد تحكي ولله رنا اجاها اليوم دكتور وبس شافتها امه طار عقلها بجسمها الحلو وطولها وعيونها تقعد امي تطلع علي بحسره وبس تروح خالتي تحكيلي بدكيش تضعفي ولك انتي على هالوضع ولا واحد رح يقبل فيكي 
انا افوت على غرفتي واصير اعيط خاصه انه النصاحه الي عندي مش بايدي هي نصاحه مرضيه وحاولت اعمل رجيم كثير وبتذكر مره شفت منتج عالفيسبوك انه بنحف كل يوم كيلو رحت حوشت مصروفي لشهر وشتريته من كثر ما هو غالي وصرت كل يوم اشرب حبه ضعفت علي شوي بس صار عندي مضاعفات اكثر ومرضت وارتميت بالمستشفى اسبوعين 
بعدها خلص يئست انه ممكن انحف وجسمي بطل يتجاوب مع رجيم ولا اشي 
الناس كانوا ما برحموني يوم عرس بنت خالتي طلبت رقصه مع صاحباتها طلعت ارقص بس وقفت عللوج كل الناس صارو يضحكو ويحكو يحبيبي بتخمس بنص القاعه اكلناها 
حتى صاحبتها الي جنبي حكتلي مش تتعرقلي وتفعصيني 
انا وقتها نزلت عن المنصه وصرت اعيط عجنب اجت قعدت جنبي وحده كبيره بالعمر وحكتلي بكفي حلاوه روحك انسيكي منهم انا بعرفك من انتي وصغيره 
بعد فتره قدمت لوظيفه بالبدايه رفضوني لاني ناصحه 
بخيت بوجه المدير وحكتله بدكم عارضه ازياء ولا موظفه 
زورني وحكالي ما عنا شاغر 
روحت عالبيت وحلفت اني ما رح اكل شي وصمت عن الاكل يومين ومرضت 
بيوم بعتلي واحد هالفيسبوك قلي انا معجب بشخصيتك كثير وبعرفك من الجامعه انا حسيته بتمسخر ما رديت علي 
ثاني يوم شفته بالشارع صدفه اطلع في وحكالي انا جدمعجب بروحك كثير انا عرفت بنات قد شعر راسك بس ما شفت بطيبتك وحنيتك كنت اراقبك كيف بتساعدي الناس بالجامعه وكيف بتضحكيهم 
انا خجلت وروحت عالبيت ما عرفت شو احكي معه هالشب كان دكتور بالجامعه وكثير محبوب و وضعه المادي كثير منيح وفوق هيك هو محترم وحلو يعني نص بنات الجامعه بتمنو 
صرنا نحكي يوم ورا يوم عالفيسبوك لحد ما حكالي انه بحبني انا يومها قلتله الي بحب بنت بطلبها بس انا 
حكالي شو انتي 
قلتله اهلك ما رح يوافقو يزوجوك وحده بنصاحتي 
ضحك وحكالي ليش بلاقوا احلى منك ومن روحك اهم شي انا مبسوط معك وبالفعل بعد اسبوع تقدملي طبعا لما تقدملي كل العيله نصدمو بنات خالتي يسمعني حكي شكلها ساحرته وحتى بعد ما عملنا خطبه كانوا بالصاله كلهم يتهامسوا بس انا ما اهتميت لاني لقيت الشخص الي بتحلم في اي بنت 
الي بحبها عشان روحها وبس والي بوقف معها بكل ظروفها بعد الخطبه كانوا ناس يحكولو يا زلمه تراجع هاي ساحرتك 
يحكيلهم اه سحرتني بروحها الحلوه ضحكتها البريئه وقلبها الابيض 
طبعا بعد ما خطبت صار يساعدني لحتى انحف سجلنا انا ويا بالجيم ورحنا عند دكتوره تغذيه لحتى اخفف من وزني ودائما بحكيلي ما بدي تنحفي مشاني 
انا بحبك هيك انحفي اذا انتي بدك وبس مشانك 
وتزوجنا وحاليا عنا بنتين انا ما نحفت كتير بس وزني مقبول حاليا عايشين مع بعض ومبسوطين بس لليوم نظرات الناس مش خالصه منها وكثير ايام بنام وانا ابكي بس اتذكر الفيديو الي انتشر ومسخره الناس عالنصاحه وكأنه لازم البنت تكون باربي وبس 
وكيف البنات كانوا يعلقوا عالبنت الناصحه وكانه هي ممنوع لا تحب ولا تتزوج واحد منيح 
وطبعا انا بحس اني محظوظه لانه تزوجني واحد مش عشان شكلي الي ممكن يخرب لما نتزوج ولا عشان جسمي الي اذا نصحت رح اتغير علي ويطلع عغيري تزوجني واحد مآمن انه الزواج حب وامان واستقرار بين روحين واخدني عشان اخلاقي الي ما رح يتغيروا مع الايام 
