المفروض المفروض المفروض الزوجه المثاليه ما تشك ب زوجها انو بخونها لازم تكون متأكده مليون ب الميه انو بخونها 
لازم تتعدى مرحله تسألو انتا بتعرف غيري 
اسأليه كم وحده بتعرف شو اسماءهم اعمارهم توجهاتهم شو برجها شو عطرها شو بتستعمل نوع كونتور عند مين بتسشور كم اخت عندها شو المعسل اللي بتفضلو شو نوع موبايلها اللي جبتلها اياه 
هسا رح ينط الزوج المثالي ويكتبلي مش الكل هيك يا صديقي هيني انا عمري ما خنت زوجتي العزيزه لإني شايفها ومش شايف غيرها 
انتا كذاب يا حصتي انتا كتبت هيك لأنها متابعه هون ورح تشوف التعليق بس انا عارف شو جواتك 
ورح تنط الزوجه العصريه تقول انا متأكده مليون بالميه انو زوجي حموده حبيبي بحياتو ما عينو اجت على غيري لأنو اصلا ما في زيي وهو اصلا وعدني ما يشوف غيري 
وعد مين يما طولي بالك يا غاليه وسيبك من هالحكي بس جوزك شاطر ومستحيل تصيديه 
ملاحظه هاد الحكي بس لتصفايه النفوس مش اكثر انا لو معي ليرات حبطرش كان بتردو عليي 
ملاحظه الرجاء عدم اخذ الموضوع بجديه مفرطه 
بيقولك اليوم مسكو شب منتحل شخصيه بنت عالفيسبوك وكاين يسرح ب ابوه لمده سنين 
والشب اعترف انو بال سنين شادد من ابوه مبلغ الف دينار دينار يلحق دينار ومجموعه من الهدايا والبطاقات الخلويه 
انا مش عارف شو الموقف حاليا 
ابوه من وين بدو يتلقاها من ابنو اللي كان يسرح فيه ولا من البنت اللي حبها وصرف عليها دم قلبو وطلعت ابنو ولا موقفو من مرتو اللي كان يخونها مع ابنها فيسبوكيا 
ولا من المصاري اللي راحت 
طب انسو المصاري ما فكرتو بالموضوع عاطفيا 
يعني بهالايام اللي بحكي مع بنت ساعات بصير يحبها ويغار عليها وبخليها تغير رقمها وتعمل بلوك لأخوها كيف عاد اللي صارلو سنين مقضيها صباح الخير يا عمري واشتقتلك يا غاليه 
انا متخيل انو الاب كان يبعت بطاقه خلوي للبنت اللي هي ابنو وابنو يشحنها ويجي ابوه يقولو يابا انتا من وينلك الرصيد دايما موبايلك مليان 
ابنو يقولو والله يابا متعرف ع بنت من برى بتبعتلي بطاقات ويقولو ابوه طب زبطنا يا غالي ببطاقه 
يروح الولد يبعت مسج لأبوه من اكاونت البنت يقولو حبيبي ابعتلي بطاقه زين خمسه بالله يبعتلو ويروح ل ابوه يبعتلو البطاقه 
وترجعلو البطاقه عباره عن حفله تدوير اموال 
مشان هيك دير بالك يلي صارلك فتره بتحكي مع سوسو احمد او اميره بطيبتي او سحر العيون او شعر الجفون او حبه لمون او غزاله وشارده او جميله واعشق الارجيله او فراشه ابو علندا او اميره عبدون او سلحفاه الهاشمي الخ 
دير بالك بلاش تطلع ابنك او اخوك او ابن خالتك او صاحبك 
خف بالبطاقات وخف بالمشاعر الرقيقه اثقل ولك اثقل احملك وزنات يعني 
انا داري الله يهديهم 
طب شو رأيكم انتو 
الله لا يردو ابوه ولا بستاهل ولا ابنو حدق 
طب انا متاكد انو اذا الولد طلب حق بطاقه من ابوه كان يقولو مامعي 
بس الولد شكلو كان يوخد بالطريقه هاي 
بيني وبينكو انا بشجع ريال مدريد امبارح ما نمت ولا عرفت طعم النوم كل شوي اصحى ناقز و الاخم ملاخمه زي الحوامل كل م اتذكر افز زي السنجاب الاصفر القصير القامه 
وحلف اخوي اللي نايم معي بنفس الغرفه انو سمعني اكثر من مره وانا نايم اقول كلمات غريبه اكسروه اطردوه ولكو اقتلوه طب وقفوه طب شيلو الفاينه من ثمو طب يا عمي طخوه وقفوه اطعنوه 
بعدين قلي عالفجر شافني صحيت فجأه وشلحت بلوزتي وعلقتها عالشباك 
ومره يلاقيني حاطت فاينه بثمي مره يلاقيني بركض بالغرفه وبراوغ الطاوله والشاشه والكراسي وبركض بركض وبشوت الباب شلوت 
وصحيت اليوم ركبي ركبي بضربو علي وحيلي مهدود وقشعريره و الم في وسط الرأس و وجهي اصفر وحاس حالي حامل بالشهر الثالث بالدقيقه والولد صار يخابط ببطني 
لا مهو الصحيح يعني 
هديل طالبه مدرسه بصف اول ثانوي 
بتحب ياسر ابن المدرسه الي جمب مدرستها 
و كل يوم الصبح بتروح عالمدرسه مشي مشان تشوفه و تحاول تلفت نظره 
بس ياسر مش داري عن هديل ياسر بحب صاحبيتها داليا 
عشانها فايعه و بترفع كمام المريول و بتكف البنطلون من تحت 
اما داليا واقعه بدباديب خالد بس خالد مش معبرها 
لإنه توجيهي و موقف حكي مع البنات و ناوي بس يخلص 
يرجع يحكي مع حبه الأول اللي لسا ما نساه 
بس خالد بعرفش انو حبيبته الأولى ايه زبطها طالب جامعه اسمو منصور بدرس محاسبه و هي بتعشق الأرض اللي بمشي عليها و بتغار عليه 
مع انو منصور بحبش ايه و بضحك عليها و بس حكا معها مشان يجاكر دانا لإنها تركتو 
اما دانا مو فارقه معها دانا بتلف ع وائل لإنه نيرد و بدرس طب 
دانا بتفكر بالمستقبل و واقعيه و بتدور ع مصلحتها 
مع انو وائل بحكيش مع بنات و مش فاضي لهاد الحكي 
و ناوي بس يتخرج يخلي امه تختارله لإنو هو مرضي و بعرفش ينقي 
و امه الله يطول بعمرها حاجزه بنت اختها رحمه من و هي باللفه 
بس رحمه كبرت و بدهاش وائل بدها حموده 
و فهمت حموده انها محجوزه لوائل بس بدهاش و بتتحدى العالم كلو مشانه لحموده 
بس حموده بدو يخلص بالعقل و حكالها حياتي انا بديش اوقف بطريقك 
و كلشي نصيب و تأكدي اني بحبك حموده نصاب 
لا بحبها ولا بطيقها 
حموده بحب رولا و مرام و انسام و لسا ما اكتمل الجروب 
لإنو بطلت فارقه معو 
مهو كان يحب ساره ساره انخطبت و غدرتو و من يومها حموده بآمنش بالحب 
ساره خطبها ليث 
ليث خطبها لإنو كان بحب لارا بس لارا رفضتو و ما رضيت تحكي معه 
لإنها بتحب انس و نفسها ترجعله بس انس مش راضي يرجعها 
لإنو اللي انكسر ما بتصلح 
و البادي اظلم 
و انس قلبو ما طاب و ما ارتاح غير لما شاف هديل 
و صرلو شهرين بقنع هديل 
بس هديل بدهاش 
انتو متزكرين هديل ايوه بالزبط اول وحده بالزاويه 
عزيزي او عزيزتي مهما حاولت الإنكار انت جزء من هذا الدوامه الكندرائيه باحتماليه كبيره و ربما لن تعلم ذلك الا لما تترك او تنترك و يتزحلقلك 
انا بس بنبهكو انتو حرين 
المفروض المفروض ما سكتت وقتها 
بس احنا الي جايبنا كتاف دايما بهالدنيا انو بنشوف الغلط و بنداري عليه و بنغطرش تا ينتلي عالآخر و يفقع بوجوهنا و يطرطش 
بالزبط متل ما صار معي ايام ما كنت خاطبه 
وقتها كان صايرلنا شهرين خاطبين انا وياه و عرسنا ضايله اسبوعين بس 
كنت نايمه عالارض بأمان ربنا جمب الصوبه و حاطه رجل ع رجل و مشغله وائل كفوري و حاطه السماعات و امي جمبي بتشوي كستنا كنت بإيد باكل دره و بإيدي التانيه بصمم صوره لإيدينا انا و خطيبي و احنا عاملين فيهم قلب حب عالتلفون و بكتب عليها لو حبنا غلطه اتركنا غلطانين 
و كنت بحاول اغطي بالكلام ع طرف اضفري المكسور و كتير مندمجه بالجرافيك و الديزاين الي بعمله 
المهم فجأه وصلني مسج من بنت بعرفهاش بنت مدرسه معرفتش اقرأ اسمها من كتر الزركشه الي عليه كاتبيتلي ازا ما تركتيه و بعدتي عنو رح تندمي 
انا صفنت فكرتها بتحكي عن حبه الدره الي بإيدي قمت عدلت قعدتي و كتبتلها عفوا مالك طواله ردت و حكتلي تعمليش حالك مو فاهمه اوك احمد الي غصب عنك و هي وجهي ازا ما تركتو 
و بعتتلي الكاسره سكرينشوت لأحمد و هو باعتلها حياتي سامحيني حتى لو الخاتم الها بس قلبي الك للأبد اهلي غصبوني بوعدك ازا طلقتها او ماتت ارجعلك بس بخاف هسا افسخ و امي يصيرلها اشي لإنها انجلطت سبع مرات من قبل و التامنه رح نخسرها خلينا هسا نتلاقى عالساكت 
انا طفيت الأغنيه الي كنت بسمع فيها و طلعت من الصوره بدون ما احفظها و شلعت السماعات حتى حسيت داني اليمين طلعت مع السماعه من دفاشتي و صرخت بوجه امي احمد الخاين الحقيير 
طارت ع جبين امي دره من تمي ونا بصرخ مسحت الدره عن جبينها و هي مركزه بتقشير الكستنا و قالتلي خخييرر مالك اييش فيه 
قلتلها هيك هيك و صرت تدريجي ادمع و قلبي يدق بسرعه و اجري الشمال ترتعش من الصدمه 
و بعدين قمت ع غرفتي اركض و حلفت ميت يمين اني اتركه و بدي افسخ و بدي اعمل بس ما حدا عبرني او لحقني او انصدم معي 
بعد شوي متحملتش البرد و رجعت عند الصوبه و انا عيوني منفخه و مشان ابين حالي متدمره اكتر قدام اهلي صرت اعرج بعرفش شو العلاقه 
المهم رجعت قعدت مكاني و امي قالتلي بعتيلو اشي لأحمد 
قلتلها ونا بعيط لأ لسا مش قادره اسدق مسكت ايدي و حطت فيها حبتين كستنا سخنات و قالتلي تسدقييش الخاتم معك يعني متخافيش من اشي هيك كل الزلام اول ما تتجوزو راح تضبي عينه و ينسا كل ماضيه و طيشه بتنطمي و بتسكري عالموضوع لمصلحتك العرس قرب و بدناش الناس تحكي و سكرتلي ايدي عالكستنايات و شدت عليها 
انا اقنعت حالي بكلامها و تناسيت الموضوع و قلت اه اه احمد بحبني و بضحك عالبنت مسحت انفي بكم البلوزه و رميت حبه الكستنا بتمي و انا شايفه قدامي احمد و طالعه منو اشعه شمس و ابتسمت و حرقتني الكستنا لإنها سخنه و بسرعه تفيتها ع ايدي 
لسعتها بلساني لليوم حاسها بعد ما صار عندي اريج و وليد ولادي من احمد هيني قاعده بشويلهم كستنا بالصالون و احمد جوا عامل حالو نايم بس انا عارفه انو بحكي مع نسوان عالماسنجر فيديو كول 
حلو كتير مش شوي 
انو يكونلك شخص بترجعله بكل امورك و بتستشيره بكل صغيره و كبيره بحياتك 
و بنفس الوقت تكون واثق برأيه يعني يكون بدو مصلحتك بالدرجه الأولى 
بس احنا البنات بتحس مرات عقولنا محشيه قطن مبلول مزروع فيه عدس مش راضي ينبت بنعطي صاحباتنا ثقه عمياء لدرجه ازا صاحبتي قالتلي حوسي حالك مع بصل و اقفزي عن الطابق الخامس و انتا حاطه ع عنيكي شرحتين بطاطا عادي برد عليها 
خصوصي بقصص العلاقات و الارتباط دايما في وحده من صحباتك بتكون خاتمه قصص الحب و بتقدر تعرف الشب شو بده من طعجه رموشه و دحشه بلوزته بالبنطلون 
انا كانت عندي هاي الصاحبه بس قطعت علاقتي فيها بعد ما قطعت نصيبي بخالد 
خالد شب متخرج من عنا ما شاء الله عنه صفقه رابحه بمعنى الكلمه اموره تمام من كل النواحي و فوقها عيونه خضر كان يجي عنا عالكليه زيارات كل فتره و يقعد مع صحابه ما خطرلي ابدا انو ممكن خالد ينعجب فيني بس تفاجئت بهالاشي من نظراته و ابتساماته الي كانت تزيد كل مره عن الي قبلها و طبعا انا قوقعه الغباء معرفتش غير احكي لصاحبتي الي فاسخه تلت مرات و بتطيقش جنس الذكور و بتعمل شنات هجوم ضدهم كل فتره و التانيه 
كنا قاعدات بنوكل شاورما من نفس الوجبه و قلتلها القصه هيك هيك راحت خبطتني ع ايدي و انا بطول حبه المخلل و وقعتها مني و سكرت عالوجبه و قالتلي اسمعي امشي ع كلامي و بإذن الله بزوجك ياه و بتصيري تدعيلي ليل نهار و بلشت تشرحلي شو اعمل و تحكيلي عن تجاربها و هي تدريجيا لفت الوجبه بالعقل و حطتها بشنتتها و هي مستغله سرحاني بكلامها 
المهم حكتلي كلمه من خمس حروف و كتير شدت عليها اثقللي اثقلي تا يقول بس هاي الي بدي ياها 
و انا فعلا زي الروبوت دغري مشيت ع كلامها صرت اشوفه اقلب وجهي زي النسوان الي بمشو بلعبه جي تي ايه الي بمشو لقدام عالبطيء و وجوهم لورا معلقه لا سلام ولا اي كونتاكت ولا بطيخ الشب نفصم بس ضل حاططني ببالو و فكر تهربي منو خجل و اخلاق فزاد اعجابو لهون خطتها ام شدوق ساحله كانت زابطه 
ليوم بوصلني مسج عالواتساب من رقم غريب مرحبا انا خالد من جامعتك ازا بتعرفيني لا تسأليني كيف جبت رقمك ما بدي منك الا كل خير ي بنت الناس ي ريت تعطيني فرصه احكي معك بموضوع 
انا مباشره عملت سكرين شوت و بعتلها شو ارد بسرعه بسرعه وصلني منها تسجيل صوتي اول مفتحتو داني لسعتني و طلعت شرار من الدان الي عالجهه التانيه لإنها كاينه مقربه التلفون من تمها كتير و بتوكل بردقان و اصوات المضغ و الحموضه كلها محصوره مع كلمه اثقلي امبق امبق امبق ترديش و اعملي بلوك الي بجيب رقمك بجيب رقم ابوكي امبق امبق خليه يعرف انك ادب بنت بالقوقب اممبح هشلق هشلق 
انا داني اثرت ع مخي من الوجع و بطلت عارفه افكر و مشيت ع كلامها و سويتله بلوك و من يومها لليوم ما حدا رن علي ولا على ابوي و اول مره و اخر مره لمحت خالد بعدها كان ماشي و غير طريقو بس شافني و بعد اسبوع سمعنا انو خطب 
نيجي للجد يا اخوان 
انا انسانه رزينه و ثقيله و الي شخصيتي و قيمتي و مبادئي بالمجتمع 
بس للأمانه السطر الفوقاني كله بقلب حكي جرايد بس اجتمع بالعصابه السوداء صاحباتي 
بكون داخله الصبح على الجامعه و شاده قوامي و الزاويه بين مناخيري و الأرض زاويه قائمه لإني انسانه مستقيمه و دغريه بلاطش لا يمين ولا شمال و عندي هدف واضح 
حامله كتبي و عيوني لسا بنفختهم الكفاحيه و نظرتي بتطلع لمستقبل مشرق و جهد و اجتهاد و مثابره بالمحاضرات 
اول ما المح وحده منهم واقفه قريب من الكافيتريا و هي تلمحني من بعيد بتحول هي بتكون متحوله اولريدي لإنها واصله قبلي 
اما انا بميل بكتافي لقدام و بفتح ذراعيني و بمشي باتجاهها و انا كل طاحونه بتخبط بالدان الي على ناحيتها من عرض الابتسامه و بصير امشي لعندها زي الدبيكه و احكي كلمات انا جد مش مسؤوله عنها زي يا صباح الورد و العسل و الكحله الزابطه و الفخده الراطه و الجاكيت الخمري يقبرني الحلق المدندل و الشعر المبهدل 
بكون اوصف فيها و كإني بعشقها لصاحبتي مع انو عند اول باقي حق السندويشات ممكن اقعد اسبوع ما احكي معها ازا ما رجعتلي ياه 
فجأه من بنت مكافحه لشله بنات حاملات كاسات نسكافيه زي الزعران و قاعدين بتضحكو عالصبح مع انو فش اشي بضحك و الناس مو طايقه حالها و الكل بجحرونا و همه داخلين عالجامعه مبوزمين لدرجه انو بوز الواحد فيهم قابل انك تفكو من مكانو و تربطو ع خصرك و تهز فيه 
مع هيك بعرفش ليش بضلني كتير ثقيله دم معهم و بضحك ع كل اشي يعني ممكن تقوم وحده فيهم بتخبط ع فخادها و بتضحك بحرف العين و هي بتحاول تقوللنا شغله تزكرتها قول بتطلع الروح اخر اشي بتحكيلنا ولكم اليوم لابسه جراباتي الاورنج و ع قد ما هي تافهه انا اتفه منها 
لإني بقلب ع بطني و انا بضحك و بتسيح كحلتي لإني بدمع من الضحك و برفس كاسه النسكافيه بإجري قد ما انا ناعمه قول بحضر جن و بلحظتها بمرق عني اكتر دكتور حاقد علي و هو عم بحط مفاتيح سيارته بجيبته و بعطيني نظره الماده رح تنزلك اضحكي اضحكي مثقل دمك عالصبح هاي كلها نظره 
مع اني داخليا بتقطع من نظرتو و بصير اسحل حالي لتحت مشان اغرق بين الكراسي و اختفي عن مستوى نظره الى اني بضل مسخسخه ضحك 
نفس الموقف التافه بصير لما اكون لافه وجهي ع صحباتي و برقصلهم رقصه اغنيه الله الله وياك و بهزلهم كتافي و حاوله عيوني و اشوفهم ميتات ضحك فأتطلع وراي الاقي زملاء رزينين شافوني و انا مسخره و صحباتي الكلبات لسا بضحكو و انا راسي بنفس و بصير امشي ونا اتأمل رباط بوتي لآخر الممر و خدودي لونهم ارجواني 
الى اولئك الصديقات الي بضل انحط بمواقف سخيفه بسببكم اكرهكم لكني مجبره على احتمال قدري الي زتني بينكم الله يخلينا مصفصفات بوجه بعض امين لإني بضحكش من قلبي غير معكو ي اوغاد 
مساكو صوبا عليها قشر بردقان برتقال 
في ناس مفكرين اعتزلت القصص و الحكي هاد و بطلت اكتب زي اول و عقلت 
لا لا لمآ صالح ستعود بقوه و بقصص واقعه زياده و شغلات جديده كما عودتكم 
بس شوي تا اخلص من هالمرضه و التراكم الدراسي و رفيقات السوء 
ترا ولله اني بعشق كل حدا فقدني ي وردي عليه 
ترقبوني هالأسبوع ي محشين رغم الصعاب 
همه بقولو اهم اشي النيه 
و انا الحمدلله النيه موجوده عندي و اموري كلها تمام 
بس راس مالها تعطوني هالشهر بس و بقدر اقلب حالي قلابه و اتحول تحول جذري 
لدرجه اني اروح مع اهلي عند دار عمي و ندق عالباب و ندخل و مرت عمي تستقبلنا و بعد ما ندخل كلنا تضل واقفه عالباب و تتفرج برا و تعمل استطلاع يمين شمال بعدين تقول و هي بتدور عزا بنتكو مش جايه معكو لويش تاركينها بالدار 
ساعتها انا بقصع وقفتي و بشد ضهري و بحط ايدي ع خصري و بطق علكتي و بإيدي التانيه بنقر ع كتفها لمرت عمي و بقلها هيني مررت عمو وراكي ما قشعتيني لما زرقت معقول لإني نحيفه اختفيت ورا شدوقك الي حاجبات عنك الرؤيا 
و مرت عمي تلف وجهها علي و هي مصدومه و من نصاحتها و قوه اللفه ردفها الأيسر يخبط بخصري المنحوت و اشقلب لورا من كتر ما انا خفيفه 
و تروح هي تلقفني من كتافي و تقول اسم الله عليكي اسم الله هو مين انتي ي بنتي و تطلع على ابوي و تقول وينها ام شقف بنتكو مين جابها هاذي اللعبه لتكونو بدلتوها او قصيتو معدتها او تاجرتو بأعضائها لا سمح الله بتعملوهاش يا سلفتي 
و تحط ايدها ع تمها و هي فاتحتو من الصدمه بعدين تمسك ايدي من المنطقه الي فوق الكوع و تقرصها بس متلاقيش لحمه و تقول و هي خاف عقلها وينهن رطاريطها الي كانو لما تشوبر يتمرجحن هان متأكدين هاذي بنتكو 
انا اتدايق و ازقها عني و اقول ئيي مرت عمو بلا خفه دم رطاريط بناتك الي بدهم ئص و اشقلب عيوني و اضل داخله ع غرفه الضيوف 
و هي حتى بعد ما تفوت عالمطبخ و تقعد تقلب الصنوبرات بالزيت عشان المنسف تسرح و تحط ايدها ع دقنها و تقول متى نحفت الكاسره و صارت زي عرق الميرميه بكرا بتنفذ قبل بناتي قطعها الكرنيبه 
طبعا رح اخلي مرت عمي يطقو مخاتها و هي تحكي مع حالها هي و كل حدا غيرها كان يعلق علي عالطالعه و النازله لإني ناصحه 
شهر بس و رح اصير ممشوقه مشق المعنى الحقيقي ل تلولحي ي داليه رح اصير نسمه الهوا تعرقلني و اصير اتشعتل بعمدان الكهربا و اقربط فيهم عشان ما اطيرش 
اصلا اصلا انا طبيعتي نحيفه وللهي بس من الاكل قصدي من الدراسه زاد وزني بعرفش كيف بس خلص رح ارجع كسمي زي لميس باربي فخادي بدقينش ببعض كل ما امشي خطوه و زرار البلاطين راح تصير تسكر براحتها مش خاوه مع واحد تنح بنقطع بالآخر لا لا خلص 
رح اصور صورتين قبل و بعد و اركبهم ع بعض عاليمين جسيم عملاق مكتظ الكتله متداخل و متدلي و عالشمال عصايه قشاطه قاصعه و ضاربه بوز 
اصير وين ما اروح صحباتي يكبسو بإصبع السبابه تاعهم ع بطني و يقولو وين راحو السبعه كيلو الي كانو متعربشين ع صرتك وين اختفى ابنك 
انا رح اكون بقمه سعادتي وقتها لإني بكون اثبتت للعالم انو كروموسوم الي زياده بس قصدي كيلو مش مهم العدد المهم النتيجه 
بس ان شاء الله رح ابلش من الشهر الي بعد هاد لإنو هي اخوي دخل عالدار و انا منخاري لقط ريحه شاورما من غرفتي و مش قادر اوقف ع ركبي من الفرحه 
بس بعيد و بكرر ولله لأعمل دايت و رياضه ولله وحيات خدودي 
يلا سلام يا نحاف يا مكسمين يا هياكل يا عظميه 
يما يما هبلني 
اجا سألني عن شغله و انا بوكل سندويشه الصبح 
تطلعت بطرف عيني عليه و انا بسولف و مندمجه بالحكي و بشرحلو عنها و بشوبر بأصابعي 
لمحت عيونه جواها عالم بحكي قصه ملهاش اول من اخر 
راح قلبي ناقز و شندلت عيوني بالأرض و نسيت السولافه و الماضي و الحاضر و المستقبل حطيت السندويشه بجيبتي و قرطت تلفوني من اللخمه و قلتله يلا سلام 
الله ريتو خميسي يقلب احد ع تلت اسابيع شو تيسه 
عجقني الله يعجق يهوده 
هو انا ولله مش شغل غيره او مكيوده لا سمح الله 
بس انا بني ادمه يا عمي ما بتسمحلي مبادئي اسكت و اغطرش عالغلط 
ولا اقلكو ع بلاطه و بدون عك اه غرت و فلفلت كمان 
كنت قاعده بغرفتي بدور ع رقم شيخه قالولي عنها بتجيب عرسان و انا بدور بجارور الجرابات سمعت صوت تمتمه عالخفيف تحت شباك غرفتي 
مديت راسي هيك بالعقل لقيت ابن جيرانا مؤمن الأزعر واقف و ضارب كوع عالسور و ع بعد شبر منه واقفه راما بنت خالي الي ساكنه فوقنا راما الي بصف سابع و فرشتها كل يوم بتطلع مرت خالي تنشرها عالسطح واقفه بتقابل بمؤمن المصرمج الي بس يتحمم كل الحاره بتعرف لإنها مش من عوايده 
واقفين و بتهامسو و بمسكو ايدين بعض و مؤمن بقلها رح اتزوجك غصب عن الكل و هي بتقله بدي اربع ولاد بس رحت انا بعد ما كنت واقفه و مبحلقه عيوني زي البومه ع نفس البحلقه بدون ولا رمشه تناولت تلفوني و سلختهم صوره و سكرت البرداي و سندت ضهري عالشباك و سحسلت تا وصلت الأرض و ضميت ركبي و فتحت النت ع تلفوني اشوف وين مؤمن تبعي انا الطويله المربربه الي صرلها اربع سنين متخرجه و كل خمس ايام بتنتف حواجبها 
سحبت هيك خط الاشعارات من اعلى الشاشه القي عليهم نظره من برا لقيت وحده ضايفتني ع جروب اسمو لبنه مدعبله بالكيلو 
و منشن واحد ع مسابقه اجمل خط لطلاب صف رابع بمدارس المنطزوز للبنين و واحد ع مسابقه اجمل صره و المنشن الأخير من اختي ع صوره قرد زعلان و كاتبتلي اضحكي للدنيا بتضحكلك 
فش لا مؤمن ولا غيره ولا اي مخلوق ع وجه الأرض فاقدني او سائل ازا غيمه سوداء شفطتني عالعدم او ازا انسحبت ع عالم الديجيتال و معلقه فيه و الوحوش الرقميه قاعدين بدبكو ع وجهي 
حسيت دمي بغلى و ما شفت حالي غير لابسه شبشبي و طالعه بدق ع دار خالي و بورجي ام راما الصوره و بقلها شو سمعتهم بقولو و بعملو و بتخمخمو 
الا راما لسا طالعه عالدرج و حامله بكيت شبس للحظه بتطلع ع دنبات القرد الي عاملتهم و حسيت اني للتو فسدت عن كائن صغير مسكين فجأه امها سحبتها من دانها و رفعتها عن الأرض و صارو اجريها يتفعفلو بالهوا زي السمكه بس تسحبها من المي و تصير تتلوى بين اصابعك بعدين سحبتها جوا و سكرت الباب بوجهي و بلشت اسمع صوت القتله حاولت افزع بس ما حدا فتحلي 
حسيت بتأنيب الضمير و سحبت حالي زي الحيه الزعلانه عالدار و معرفتش افهم شو يلي عملتو تاني يوم و انا مروحه من دوامي طلع بطريقي مؤمن و معه كل ولاد صف سابع ج و جايبين شعبه ب معهم انا شفتهم هيك واقفينلي طلت تلفوني و عملت حالي بحكي فيه و غيرت طريقي بس بعد ما اعطاهم مؤمن الاشاره و قلهم هيها لقيت حالي بغرفتي بلاهث و كعب كندرتي مكسور و بنطلوني معفر و اجري مش حاملاتني من الرعبه بالزبط زي لما كنت اهرب من كلب حارتنا المرحوم جربع 
ضل الحيوان كل يوم متربصلي مع صحابه لإني انا الي فرقته عن غرامه لدرجه اني صرت بالحلم اشوف ولاد صف سابع بطلعولي من تحت الأرض و بنزلو علي من السقف و من كل مكان و بتشعبطو ع كتافي و بشدوني من مناخيري و حواجبي و صارت فرشتي انا كمان تنتشر جمب فرشه راما كل يوم من الكوابيس 
ي جماعه متل هاد اليوم السنه الماضيه فكرت الفيسبوك خربان 
كتبت قصه نزلتها و رحت غبتلي كم ساعه لما رجعت و دخلت ع بروفايلي لمحت رقم غريب 
رجعت عملت ريفريش تحديث للصفحه الرقم زاد قمت عدلت قعدتي و ضبيت غرتي ورا داني ئي كمان ريفرش ايش قاعد بصير 
بعدين استوعبت انو القصه الي نزلتها كتير ضربت و عن طريقها عرفتوني و عرفتكم 
و ما عمريش تخيلت هالاشي يصير جد بس خلال سنه وحده صار في الف حشاش و حشاشه دخلتو حياتي هيك دغري لإنكم روحكم حلوه و بتحبو الضحك رغم كل الظروف 
و صرت احس بمسؤوليه كل ما حدا يحكيلي اني سبب بضحكته زي مسؤوليه مهربين الحشيش 
و بدوري بهالمناسبه الهشتكيه البشتكيه بوعدكم اني ارجع اعمل جهدي مهما شرشحتني الحياه اضل اضحكم و بس و جد ندمانه ع تقصيري معكم 
و دمتم سالمين ضاحكين مزهزهين و دم تك تك دم تك 
ازا اجت الشرطه تلمني فهموهم عني القصه بالله 
لمآ صالح 
لمآ 
بوست عائلي 
ازا سألوني هيك سؤال من الأسئله تاعون الصفنات زي 
لمآ مين عندك بهالدنيا بعد ربنا 
فالجواب بكل وضوح و ايجاز و بدون تفكير رح يكون 
صالح 
الله يحفظه وما يحرمك منه 
كل عام والوالد بخير 
الله يحفظه 
الله يخليلك اباه وبخلي لكل انسان ابوه ويرحم ابي واب كل حدا ابوه متوفي 
لموشتي بيبي العمر كلو يارب بس شكلو صالح هون اول ماتجوز مبين شبيب مز لمآ صالح 
بلحظه ضعف 
دخلت ع بيج اعترافات هديك الدخله الي بتكون فيها انتا مش بوعيك و مش عارف شو بتخبص كنت نايمه ع تختي و حواليني محارم مبلبله من كل الجهات و بشهق نفسي بالويل مع صوت بسه قاعده بتتعرقل ع درج كهربائي نازل نزول 
و من العياط عيوني داخلات ببعض و الكحله ماده من عضمه منخاري لآخر خدي ع امتداد حركه اصابعي لما افرك عيني فهمتو كيف قمت فجأه قعدت و هو بطلع مني صوت خرير الماء و مسكت تلفوني و ضويته و مسحت بإصبعي الدمعه الي وقعت من راس منخاري عالشاشه و حطيت اي 
فظيعه 
ايمان الخطيب 
رهف الخطيب 
هو تعالو اقلكو جاي 
اصلا اصلا من الأسباب الرئيسيه الي مخليتنا مجتمع واقع و مفك و الله مش راضي عنه و العلاقات بيناتنا مش ولا بد 
انو احنا ناس كتير موجهنين تعال تعال ارتزع اقعد و كمل قراءه 
لا تدع بكتفك لورا زي العروس المستحيه بصباحيتها اه حبيبي انتا موجهن و انتي موجهنه و انا موجهنه و كلنا بدنا قص لسان 
اصلا لازم هيك يوم كلنا نتفق و ننزل نحفرلنا حفره هيك قاعها واطي عشان يا دوبها توسع و نعتبرها دائره حكوميه رسميه الكل خاضع الها و نصير كل واحد فينا بحكي ع غيره بضهره نسحب لسانه بنفس اللحظه و نقصه من شروشه و بكون لسا بتحرك اللسان لحاله و قاعد برافص و بتلوى زي السمكه الي بتنازع و بحكي كلام مش مفهوم و نرميه و هو لسا الروح فيه بقاع الحفره فوق لسانات الباقي و يكون عبره لأي واحد ناوي يتفلسف و يحكي عن حدا من وراه هي الفكره مقرفه بس سدقني مش اقرف منك لما تكون موجهن 
لإنو جد زودناها ما ضل حدا فينا طايق التاني 
وك لما يصير معك موقف مش بزيادوه مع اخوك او اختك او مع حدا من قرايبك او ولاد عمامك او واحد من صحابك او زميلك او زميلتك بالجامعه او بالمدرسه او بالشغل او حتى مع مديرك او يا عمي جارك ليش يا حيوان يا مصرمج طواله يم بتقوم بتفزع الدنيا و بتخليش مخلوق الا بتشكيله و بتحكيله و بتقله و بتنقله الا هالشخص الي دايقك بتقعد قدامه تتوجهنله و تحكي معو عادي و يمكن كمان بس تشوفه بتوخده معابطه و بتنزل فيه تبويس ولا كإنك علكت لحمه علك مبارح ونتا تشكي و تنم عليه و تبهر و تغبر 
اي يا عمي متى بدنا نصير عاقلين و حلوين و محترمين لما يدايقنا حدا نروح زي الشاطرين نقله ياها بوجهه او نعاتبه او نبهدله او خلص نقاطعه احنا حرين بس ما نقعد زي النسانيس ننقل حكي و نألف حكي و نعمل افلام ملهاش طعمه 
اي يا زم يلعن عرضنا ما اثقل دمنا 
كل القرايب بنمو ع بعض كل البنات بالجامعه بنمو ع بعض ع اساس الشباب احسن مهمه صايرين اطقع منا يا عمي كل الموظفين بنمو ع بعض اي انا الصبح كنت انم ع اختي لأختي التانيه ولكو منيح ما تنشق الأرض و تبلعنا من سماجتنا ولكو بكفي خماجه و نتانه ارحمو حالكو خلي الله يرحمنا 
انا حاليا قاصد كل الي بعرفهم ولله ما لقيت حدا استثنيه 
بشار محمد 
والله العظيم كلامك صح وانا بعترف اني من النوعيه الي تكلمتي عنها وبدعي ربنا اني اتخلص منها والاعتراف بالحق فضيله وانا اتعلمت من كلامك مرسي الك 
جميل 
عن جد ميه بالميه هه 
في بنات شغلتهم الشاغله كل يومين تحط رابط الصراحه تبعها 
و تختفيلها ربع ساعه و ترجع تنزل بوست 
قال انا مغروره و شايفه حالي و ما حدا معبي عيني هفت بعدين معكو 
مع انو بكونش واصلها عليه غير مسج من شب كان قاعد جمبها بمحاضره التمنيه الصبح بحكيلها ترا ولله في اختراع اسمو معجون سنان يا بنت 
صراحه لمآ صالح 
صراحه يساعدك في الحصول على نقد بناء مع المحافظه على سريه هويه الناقد 
افنان نواف 
ساره نعيم 
غته تغت اللي عمل هالموقع 
منشن اصحابك الي صار لازمك طشه معهم 
و احكيلهم 
هيا يا حيوانات معا الى الحياه لو نورس عندها فيس بس لاقي طريقه نوصللها الفيديو صوت وصوره هه 
نورا عز الدين 
امہ عہ يہ ونہ 
قہ لہ ب 
نورا عز الدين 
تخيلو قال موضوع الخطبه بإيدينا احنا البنات 
يعني احنا الي بنروح نطلب ايد الشب من اهلو و هو الي بقعد يترجانا نتقدمله 
اي ولله ولله لنذلكو مذليه ما صارت بتاريخ بينكي و برين 
اي لنخليكو تصيرو تزقفو من دنيكو هو انتو بس الي تمرمطونا و تخلونا لا معلقين ولا مشعلقين 
تخيلو تخيلو قال 
الشب بليل و هو نايم و عابط لحافو و متكور على نفسه و دموعه مسحسله عالمخده يدخل ايدو تحت المخده و هو بحس يمين شمال مشان يلاقي تلفونه بعدين يوخده و يطلع رقمي و يمسح انفه بالمحرمه و يوخد نفس و يرن بعد رنه طويله بالآخر بس ينقطع نفسه و يوقف قلبه انا افتح الخط يطلع صوته و هو يجهش بالبكاء طبعا مش زي عياطنا احنا لا لا احنا ناعمين اما همه بس يجهشو بالبكاء بكون الصوت زي مكنسه الكهربا الي معلق ببربيشها اشي بخرخش خدلك الصوت 
المهم بعدين لما يتمالك دموعه بصير يقول حبيبتي متى متى رح تيجي تخطبيني قديش الي بستنا انا اه كم سنه صرلنا 
انا هون باخد نفس و بقلب عيوني و بثبت التلفون بين كتفي و داني و بسكر علبه المناكير و بحطها ع جنب بعدين بمسك التلفون بروس اصابعي و بنقلو عالدان التانيه و انا فارده اصابعي مشان ينشف المناكير 
و ببلش اعيد نفس الديباجه حبيبي انا كم مره بدي اعيد نفس الكلام كم مره بدي احكيلك اني لسا مو جاهزه يعني مو عارف تستنالك سنتين تلات زياده انا لسا ما نحفت لسا ضايلي كيلو هدول بدهم سنه و تلت شهور انا انثى و بقبلش ع حالي افتح بيت و انا لسا عندي دهون بتتحرك زي قالب الجلي 
لا و كمان انا محنيه شعري قبل سنتين و الحنه السوده بدها عشان تروح كمان سنه تالته و انتا بتعرف انو بزبطش اصبغ اشقر غير لما الحنه تروح كم مره قلتلك هالحكي و شرحتلك ياه بس انتا شغل نق مفكر الزيجه سهله مفكر انو عادي اتزوج بدون صبغه شقره لا حبيبي بدك العالم يحكو علي راحت تخطب و تتجوز و هي لسا مش مجهزه حالها 
و لسا يا حبيبي لبن المنسف بفقس معي لسا متعلمتش كيف اقلب طنجره المقلوبه ع بوزها لسا لسا بعرفش اقلي بيض بدون قشره ولا بعرف اقطع الخيار حزوز متساويه 
شوف حبيبي من الآخر ازا مو قادر تستنا الله يبعتلك بنت الحلال الي تستر عليك انا ما بدي اقطع بنصيبك و اضيع من عمرك يلا نشفت ريقي بطلت اقدر انفخ عالمناكير سلام 
طبعا بختفي الشب يومين بعدين بخلي ابن عمه يبعتلي 
بحب اقلك انو حبيبك بالمستشفى مفتك و اغمى عليه خمس مرات من الوجع قلوب ولاد الناس مش لعبه خافي ربك 
عبير فيصل الدخان 
يلا سلام يا نحاف يا مكسمين يا هياكل يا عظميه 
الله علي جرأتك الادبيه يسلم لسانك روعه 
زينا 
جزء تاني 
للشرب 
عسوله 
شروق صوالحه 
شروق صوالحه 
هو انا ما عمري تخيلت 
انو في اشي ممكن يخوفني اطلع من باب عمارتنا غير جربع الله يرحمه 
هاد جربع كان كلب مقطوع ذيله و عينه مقلوعه 
و جسمه بني فاتح ما شاء الله الا راسه اسود و مشحبر لإنو ما كان تارك حاويه بحارتنا تعتب ع راسه ليش ما ندحش فيها 
دايما كنت اتسلل تسلل و انا بفتح باب العماره عشان ازرق قبل ما يلمحني بس كان سبحان الله راسه جوا الحاويه بس فجأه دانه الشمال لحالها تلف باتجاهي و انزرع مكاني من الرعبه عشان ما يطلع مني صوت و اقعد ادعي ي رب ما يشوفني ي رب ما يشوفني ي رب ما يش فجأه يرفع وجهو من الحاويه و يلفه علي مع موسيقى تصويريه مرعبه و الله لا يوريكم كنت اغمض عيوني و افتحهم الاقي حالي واصله ع دوامي بلاهث و الجزء الخلفي من جسمي خدران و فخادي منمله و بطاتي معضله من الركض 
هالحكي قبل فتره حاليا جربع مدفون ورا الدكانه لإنو بالغلط كبوه جوا شاحنه زباله و لحقوه الحزين عند اخر نفس قبل عمليه الهرس لما صوته فزع الحاره كلها بس ما نكتبله عمر بعدها و فلسع ليلتها و يومها كل الحاره زعلت عليه لإنو الكل كان موفر حق المواصلات من وراه 
بس فعلا بعدها حياتي رجعلها الهدوء و السلام و صرت اطلع من باب العماره و اتقصوع براحتي تا اوصل الشارع الرئيسي و استنا تكسي بكل رواق و ارجع عالبيت كزدره بدون ما امشي مخاطفه ع روس اصابعي و انا ثانيه ضهري و عابطه شنتتي زي راقصه باليه حدباء هاربه من الواقع و بطلت اضطر انزل اخوي بعد ما اطلع ع البيت عشان يجيبلي فرده كندرتي 
بس ما لحقت انبسط ع هالوضع الا و رجعت ورطت حالي مع جربع تاني 
بس هاي المره جربع كان ع هيئه ولد صف سابع اسمه مؤمن مؤمن ساكن بحاره قريبه من حارتنا بس معروف عنا و صيته ضارب بالمنطقه ولد معصعص و شعره دايما واقف و عاكسه عليه الشمس كإنه دالح عليه جل بلاط و تاركه ينشف لمده تلت شهور و شواربه منبته بس ع اطراف تمو الجانبيه و دايما معلق فيهم فتافيت شبس بيتزا بضل لابس نفس بنطلون الجينز الي كله بقع كاتشاب من سندويشات البطاطا و دايما مسحله لما بعد خط الاستواء بكتير و بكون لابس شنته حجمها اكبر من حجمه و واصله اسفل ضهره برضو يمكن الحكمه من هالموديل انه بدو يغطي خط الاستواء الله يحميه و يكثر من امثاله اذا هيك 
دايما بكون هارب مع صحابو من المدرسه و قاعد عالرصيف و لاممهم حواليه و بحضرو فيديو ع تلفونه و بتضحكو عالساكت حسب توقعاتي يمكن بحضرو توم و جيري و كاتمين الصوت لإنهم خايفين حدا يكتشف طفولتهم البريئه المخبئه و ينحرجو ي علي انا بس القرود الصغيره تبلش تصير شباب 
مؤمن انا كل يوم بشوفه من شباك غرفتي و هو بالدخله واقف بدخن سيجاره مع صاحبه الي بصف سادس و بسمعو اغاني ردح و لطم و اشي بقرف و اي ولد صغير بمر من تلاهم بمسكوه و بدقوه قتله و بس يخلصو سجايرهم بعملو لفه ع جراس البيوت و بشردو كنت اقعد و اصفن فيهم بالساعات و انسا حياتي و اهاتي و استغرب شو الي خلى هيك اشكال تظهر فجأه بالمجتمع 
ليوم شفت مؤمن من شباك غرفتي واقف بالدخله بس مش لحاله ما كنت اعرف انو هاي الشوفه الي ما قدرت اهدى و اسكت عنها يوميتها كانت رح تخليني اعلق و اتورط مع هالقرد الصغير و تخليه يصير كابوس بالنسبه الي اسوء من الكابوس الي كان قاطع خلفي فيه الكلب جربع 
يتبع 
اخر علاقه غراميه عشتها كانت ب لما كنت سنه تالته جامعه 
و وقتها تحج حبيبي بنهايه العالم الي طلعوها اشاعه و قلي بديش انتهي و انا مع زقمك قلي ياها هيك بصريح العباره 
و من يومها لليوم اخدت موقف من جميع ذكور الكره الأرضيه حتى ذكر البطريق و على مدار خمس سنين مضيتها اتحرقص كل ما اشوف تنين بحبو بعض 
اليوم و انا مروحه من شغلي متأخر عشان اخت الأزمه كنت بكزدر للبيت بعد ما نزلني الباص و مريت من جمب الحديقه تبعت حارتنا كانت هدوء و برد و فش بالشارع ولا اشي بقول عن حاله بني ادم غيري انا فخطرلي اتمرجح تحت المطر و انفرد مع حالي و اتطلع ع منظر السما الي بمثل حياه البومه الي انا عايشتها مع انو البرد تخلخل داخل مساماتي و عملي ايدز و التهاب عصبي حسي بس كنت مصره شوي اني افرغ مشاعري المجروحه 
خصوصي انو قبل يومين كان عيد الحب و انا كنت فيه غير مرئيه او ملحوظه بتاتا لدرجه اني لو اروح اسرق بنك او حتى اقطع اشاره حمره ولا كاميرا بتلقطني 
المهم دخلت الحديقه عالعتمه بجاكيتي الأسود زي الغراب شكلا و سلوكا حتى نفس المشيه الكئيبه الخبيثه كنت اقفز قفز عشان ما اتضطر ارن لأهلي ينزلو ينتشلوني من فوهه الرمال المتحركه 
علقت شنتتي ع عامود المرجيحه و بعدين عملت جهدي اني بقعده وحده المرجيحه توسعني و تتكافئ مع حجمي و فعلا مع اني حسيتها وصلت للأرض و دايقت علي و عملتلي احتباس حراري بخصري و تضيق بالشرايين بس في اشي هدئلي الاحتباس فجأه اول ما قعدت و لامست المقعده بسلام اشي بارد وصل لنخاعي الشوكي و جمدلي اشاراتي العصبيه بطلت لا ارسل ولا استقبل لوهله من الزمن 
طبعا ما المرجيحه منقوعه مي و انا تيسه بس الي صار صار بديش اخرب اللحظه و عادي خليني اتمرجح حتى لو جزئي السفلي مش حاسه فيه و بلشت ادع برجلي و يا دوب المرجيحه حاملتني و مش راضيه تحلق و انا بكل دناءه و كبرياء و وقاحه انكرت انو وزني زايد ولا يستحب التمرجح فيه و اصريت اعلي و ازيد ايدي وصلو مرحله انهم صارو جزء من المرجيحه من كتر البرد بطلت حاس فيهم صارو بدهم بتر و بزبط ينعمل منهم بعدها ملقط فحم للأرجيله 
لا عرفت اركز ولا اتأمل السما ولا اصفن من قشعريره البرد بلشت احس اني لو روحت عالبيت دغري اشرفلي 
فأجيت لسا بدي انهي و اروح بكرامتي فعملت دفشه اخيره قويه قال انو الخاتمه راح من جمال حظي انخلع جنزير المرجيحه المصدي من فوق و انا كملت التحليق الي كان نفسي فيه مترين لقدام تا لقفني السيسو اجيت يم غز ع منخاري بمنخاري تجمعت جميع الامي و احزاني و ذكرياتي السيئه و وحدتي و برد القطب الجنوبي كله تخلخل جوا غضاريفي 
بعدها ما حسيت باشي لإني دخلت بغيبوبه حزينه بتقطع القلب 
صحيت قبل شوي لقيت حالي ع تخت جمب وحده شايله زايده و انفي متمدد من الدان للدان و لونه زي الباتنجان و ايدي ملفلفين و حاطينلي صوبه جمب مناخيري و سألت شو الي صار كاين لامحني ولد صغير مكومه ع انفي و كلي رمل زي فخده الجاج بس تغتها بالقرشله و الحيوان مفزع الحاره و ملتمين علي و خايفين قال مفكريني جثه تا وحده من جاراتنا ميزت خلقتي و رنت ع اهلي و اجو لملموني 
هسا فجأه صارت حاله استنفار بالبيت 
ابوي جمبي قاعد ع طاوله السفره بقرأ بجريده 
و انا كنت قاعد باكل اندومي البخار تبعو كلو متكاثف ع حواجبي و من كتر ما راسي غاطس بالصحن 
كنت لما ارفع راسي اخد نفس شوربه الأندومي تنقط عن راس منخاري 
بعز هاد الانسجام اخوي لمح الريحه من الغرفه الجوانيه اجا دخل عالمطبخ و هو ماسك بنطلونو المسحول من جنب و ماشي ع روس اصابعه عشان البلاط متلج و هو حافي راح تناول شوكه و اجا دغري حطها بصحني و قلي بس لقمه لا تخاف انا لسا قاعد شلاطيفي ع طرف الصحن كنت رافعه بشرب الشوربه منه 
لا هو مستناش عمل لفتين سريعات طلع كل الأندومي الي بالصحن ع شوكته و سحبها بدو يقربها ع تمو صار يطلع حبل الأندومي من معدتي 
يعني كيف افهمكم ياها من كتر ما هو جحش و فجعان و نذل لف الي بالصحن مع الي لسا بدي اكله مع الي صرت هاضمه و قاعد بتغلغل بأمعائي الحزلقوميه كلو بشوكه وحده 
اجا فتح زقمو زاويه انا هون تحولت من طالب توجيهي قرفان حالو من المواعيد الكذب و الكلى عندو ضارب و المراره فاقعه و قاعد بوكل اندومي ع اساس يلتهي شوي و يتناسى الاضطراب النفسي تبعه 
تحولت للحلقه السادسه و السبعون من البرنامج الوثائقي صراع المستنقع تبع الحيوانات و عملت حركه بعرفش كيف بكوعي خبطت اخوي لإنو استفزني الأندومي تدندل من دينيه و مناخيره مع كاتشاب قصدي صار ينزف من انفو 
اجا ابوي لما شافني قتلت اخوي ع لقمه اندومي سلخني كف ع راسي من ورا حواجبي دخلو بين سناني لسا بحاول افهم الموقف و اتداركه 
اجت امي عالمطبخ بتزغرت و بتقول بكرا بكرا انا لسا بجمع شتات نفسي و دموعي لسا ما لحقت تمرقط من بين رموشي لما سمعتها حسيت بمغص بطن قوي قلبي حسني 
ابوي قالها ايش الي بكرا قولي خلصيني امي و هي بتلف حولين حالها و بتحرك كتافها و ايديها زي مساحات قزاز السياره قالت النتائج اعلنوها بكرا يا فرحتي بكرا 
انا زاد المغص بس حكت و صارو ركبي يزقزقو ببعض و مشيت و انا متقرفص على نفسي و ركضت عالغرفه زي المره الحامل بباب الحاره لما تقلب معدتها و تركض عالحمام و رميت حالي عالتخت و حاليا قاعد بعيط و متكور مع نفسي و دموعي طعمتهم اندومي و اخوي حس حالو حقير مع انو هو الي انقتل و نخلع جهازو التنفسي 
هيو ع باب الغرفه قاعد بدق و بقلي هي ضل بالصحن تعال كملو شفق علي 
مذكرات شب متعوس 
حلفت ميت يمين انها اخر مره 
و ازا بعيد عملتو البايخه معي ما بطلعش معو لو يصير يحبي حبي على حواجبه و هو بترجاني حتى لو نزل لف الحاره ماشي ع ايديه و هو بزقف بدنيه ولله ما بطلع معه 
لإنهم صارو اربع مرات اربع مرات يقلي تعي نطلع نطش مع بعض و انا اروح زي الهبله انسق مع صاحبتي ساجده و اترجاها اتداري علي 
طبعا هي ما بتقتنع الا لما اجيبلها وجبه شاورما ترضي السته دونم الي بكرشها 
غير اني اروح الفق كزبه مدروسه لأهلي و اخواني و انا حامله روحي ع كفه ايدي لإنو اي خطأ صغير ممكن ببساطه ارقد بسلام او لأ مش بسلام 
و كل مره كان يمشي الموضوع بميت دعوه و رعبه و اطلع قبلها بيوم و اشتري لبسه و هديه و ارجع عالبيت اعمل حمله ازاله جلد ميت عن وجهي و ابعت لبنت جيرانا رحمه تطلع عنا و تجيب معها ملقط الحواجب الرفيع 
و تنزل فيني معط لحد ما وجهي يقلب اصفر مبرقع احمر و عيوني يصيبها سيلان و احس شدوقي منمله و اقوم اقعد حيلي و امسح بالمحرمه عيوني و ابتسم و اقوللها بصوت مبحوح و واطي بكرا رايحه اشوفه و اضحك عالهادي و هي ترفع حواجبها و تفتح تمها قال انها متفاجئه و هي قاعده بتلف الخيط على اصبعها و بتقلي قولي ولله استني استني ولله لأزبطك هون بتتحمس بزياده و بتحفلي الراس المبوز تبع حواجبي بتخليهم خطوط مستقيمه مشان قال ابهج و ابين احلى 
و تاني يوم اصحى من الصبح لإني مفهمه اهلي اني رايحه اسجل ماده بالجامعه و ماخده معي ساجده ساجده اكتر بنت من صحباتي اهلي بوثقو فيها لإنها كرنيبه و مستحيل تورجيهم الجانب الوسخ منها و عامله حالها قدامهم مالك الحزين 
المهم هاي المره لإنها خامس مره اهلي مستحيل يسدقو نفس الكزبه دايما دايما جامعه فرحت قلتلهم انو ساجده اتزحلقت و علقت اجرها بين الدرابزينات و قصولها اصبعين مشان يطلعوها 
امي من كتر ما كنت مقنعه بالحكي صارت تعيط و تتوجع و تحك رجلها 
المهم فعلا طلعت و مشي الموضوع بسلام و وصلت عالكافيه زي ما اتفقنا انا و حبيبي حتى قبل الموعد بنص ساعه و قعدت و فردت شنتتي و الهديه و نضارتي و مفاتيحي و تلفوني و اخدت نفس انو ما حدا لقطني عالطريق بعدين مسكت التلفون ارنله 
و تكررت نفس القصه البايخه المعتاده اني ارن ارن ما يرد بعد الرنه الرابعه صار يعطيني مغلق صرت اغلى و ركبي يشعطو و نزلت عالكرسي و انا دايخه و الجرسون جبلي قنيه مي و دفعوني تلت ليرات هيك عالفاضي و قمت روحت و انا بتحلف اني اول ما اوصل البيت اتركه 
و انا مروحه و عيوني بتقدح شرار دقيت ع باب الدار طلعت فتحتلي ساجده بيانس الصلاه انا خف عقلي لاول لحظه فكرت حالي مخربطه و رايحه ع بيتها بعدين طلعتلي امي من وراها بتعض ع ايد و الإيد التانيه بتحركها لفوق و تحت و هي راخيه اصابعها و هاي الحركه معنها انو ابوي جوا قاعد بستناني مشان يطعميني قتله 
تطلعت ع ساجده و انا داخله عالبيت نظره المحكوم بالإعدام ظلما و هي تطلعت علي نظره ولله ما كان قصدي جد ما بعرف انك طالعه ما قلتيلي امي بعتتني اطلب راسين بصل هاد حكيناه بالعيون بس 
المهم اكلت وقتها بدن و رحمه و امها طلعو يفزعو و الحقير اخر الليل بعتلي مسج حبيبتي جد اسف راحت علي نومه و التلفون كان مع ولاد اختي وينك هسا 
انا بالرفيق الأعلى حبيبي تفو 
كيف تعرف انك داخل ع مرحله اكتئاب متل لمآ صالح للنكدين فقط 
تحس حالك ملك الأحزان حرفيا و دمعتك ع راس لسانك كل قعده بقعدوك فيها بتقلب غم و نكد زقمك تعدى مرحله المبوزمه صار يحرد و ينزل من وجهك يكزدر و ينفرد مع نفسه عمرك شفت زقم بكزدر و بشوت علبه بيبسي مطعوجه مرميه عالرصيف و حاطت ايديه بجيابه 
شعله حماسك بندلح عليها جاط مي متلجه يعني ع مستوى اعز الأشياء ع قلبك تبطل تتلهفلها مثلا مثلا يقولولك جبنالك شاورما تقوم توكلها عالساكت بدون اي تعبير ع وجهك بدون ما تعبط الي جابها او تقعد تكتبله تشكرات و تضربلو سلامات توكل عالبطيء بدون ما تنزل لدع و تتشردق من اول لقمتين و ينقطع نفسك لإنك بالعاده هيك بتعمل حتى لو شقفه تسحل منك و توقع عالأرض بكل هدوء بتطلع عليها بطرف عينك و بتقول احسن و بترجع تكمل اكل بتقلبهاش مناحه زي عوايدك ولا بتنهزلك شعره 
لا ما بصير حواليك هاله سوداء حكي فاضي انتا عزيزي المكتئب حواليك ثقب اسود اي واحد الصبح بشوفك بالدوام و بمرق من جمبك و هو بصبح عليك و ابتسامته من الدان للدان اول ما يتعداك و يصير قفاك اله بحس حالو انتقل ع كوكب تاني كلشي حواليه بقلب زيتي غامق و كموني و شدوقه بتنكمش و بتنشف و بتوقع عالأرض و بتتفتفت لشقيفات هاد كلو لإنك رمقته النظره تبعت لليش بتصبح و مبسوط عاجبك الوضع سنحك 
بتحس حالك سبب كل الأخطاء بالكره الأرضيه حتى الأوزون مخزوق من وراك بتحس انو السعاده ما رح تعم بالأرجاء الا لما تلم اغراضك حضرتك و تتفضل برا الكوكب و الحياه و الكون كله و تعتق البشريه عدا عن احساسك الدائم انه لو جد تعملها ما حدا شايفك غير مرئي ولا رح تفرق مع اي كائن حي بشلن ذبابه و انكشت عن مؤخره تيس 
اي حدا بيجي يشكيلك بتكون اخر مره بحياته بلجأ لأشكالك يشكي لإنك شو ما كانت مصيبته رح تحسه انها تافهه و انتا اكتر حدا مهموم بالعالم بتحسه انو حضرتك طالع من معركه مستشهد ب سبعه منهم و متصاوب بتلاته و اسير بالباقي و محكوم اربعه مؤبد 
وحده من تنتين يا انك خم نوم و بتنام ساعه باليوم و اهلك ناسيين اسمك و غرفتك الي بفتح بابها بنخنق من النكد و الرطوبه و عدم تجديد الأوكسجين و انا من هاد النوع حاليا 
او بتضل زي البومه قاعد يغفى الجميع و انتا ضوء القمر عاكس ع بؤبؤ عينك و اخوك لو يصحا عليك بنقطع خلفه من شكلك الله يستره 
برضه وحده من تنتين يا بتنزل كيلو بهالفتره و بتصير تتغذى عن طريق البناء الضوئي فقط و القهوه هي السائل الوحيد بجسمك او كمصطلح دقيق بتكرع الأخضر و اليابس بتعمل مسح ضوئي يومي ليلي للتلاجه و انا برضه هيك لدرجه انكم رح تعرفو اني طلعت من مرحله الاكتئاب لما انزل بوست عن تنزيل الوزن 
بتتنرفز بسرعه و بتتحملش اشي لدرجه ازا امك قالتلك يلا قوم كل مرتين متتاليات و هي طابخه فاصوليا بترفع عليها موس او ازا دخلت بنقاش مع اخوك المفلسف او صاحبك عندك استعداد تنهي النقاش عن طريق امساك جمجمته و دفعها للأسفل ثم قذفها بواسطه ركبتك و فلق الجبهه لفلقتين 
بتبطل تحكي مع اي كائن بشري حتى صحابك بتقطع علاقتك فيهم بتقطع الكل تا تصفي زي الغراب المنبوذ فش ع لسانك غير جمله يا رب اموت ببطل يوصلك مسجات من حدا اللهم بس مسبات ع تطبيق صراحه 
بتبلش تعيد النظر بالبنيه التحتيه و اسباب الأزمه الصباحيه بعمان و بتلاحظ انو في كتله سواد قاعده بتسيطر ع كل اشي مع انك انتا هاي الكتله بحد ذاتها يا حيوان 
مين متلي يصف جمبي 
حسبي الله بس 
يا اخواني متى رح نفهم انو كلامنا فال ع حالنا 
تضلكمش تكتبو هاي السنه في تصفيات و بدنا نمسح ناس و مش عارف ايش 
اعقلو خلي الله يسترها معنا 
في وحده كنت اعرفها راس السنه الماضي بديش اذكرها بالعاطل بس لازم تتعظو 
الأخت نزلت بوست كتبت فيه هيك بالحرف 
في ناس كتير بإذن الله رح اصفيهم و مش طالعين معي ع جهزو حالكم 
انا فعلا صرت اغلى و معرفتش اقعد وقع قلبي ساعتها قضيت راس السنه ونا صاحيه للفجر مجهز اصبعي ع صفحتها و قاعد بمط الشاشه لتحت كل دقيقتين مشان اشوف ازا مسحتني ولا لأ 
و فعلا صار زي ما قالت سبحان الله عال الصبح بعمل ريفريش ع صفحتها لقيتهم بنعو فيها و بترحمو عليها المسكينه شكلها من كتر الناس الي قاهرينها بحياتها قالت خليني اختصر و اصفي حالي احلالي فلسعت الحزينه 
ي جماعه انا ما بتخوت بس حبيت نتعظ من القصه كلنا مع بعض و نقعد و نهدى و نروق و ما احلانا 
موضوع الفال تستخفوش فيه و روحو نبهولي كل واحد عندكم كابسه معو و قاعد بتحلف و بصفي و بتخوث و قلو اقعد و اهدى بلاش العن صباح ابوك 
خلي راس هالسنه يعدي ع خير الله يرضالي عليكم 
بدنا خاليه من النفسيات خلص راح موديلهم بدنا ناس مجانين و مهويه ايوه 
منشن للمساطيل الي بدك ياهم يضلو معك ب و قلهم بدنا نصهللها 
يا رجل احنا طلاب الجامعات ولله بنتعب 
لا تقلي توجيهي ولا تقلي تخيل حالك معك صرع بزاويه عينك الشمال و احمد ربك هو الحمدلله بس لا لا احنا بنتعب 
احنا بنتمردغ و اعصابنا بصيبها التهاب عكسي بطيء ببلش من شروش اجرينا و بمد ع مخاخنا بنتيس ساعتها 
مشان هيك لما نصير سنه رابعه و سادسه و سابعه بتلاقينا بنكلح بتلاقي تاع سنه سادسه بعرف نمر اجرين الدكاتره واحد واحد لا و بقعد يتخوت عالسنافر قال عاد هو بينه و بين حاله عارف انو اهبل و اخوث منهم 
ياخي اقل ما فيها لما كنا توجيهي بتلاقي كل الناس صار يهمها امرك حتى مرت عم ابو خالك الي بتغسل كلى و معندهاش غير طاحونه ذهب جمب ناب الفضه بتصير تسأل عنك 
هيي يا ام ايحمد دكيلي ع دار ابو مجحم اسئليهم نجح ابن فلان اخر واحد بزروه بخوانه المعصعص و مرتشب جسر تحت براطمه المشكه طالع لإنشراح مرت نعمان الطويله ها نجح 
اما فجأه بس تصير جامعه الكل بترك بهجروك هجر جماعي حتى عالأذرز ببطل حدا يبعتلك مسجات غير هاوي الليل و مكسور الجناح و زرافه المعكرونه 
قولونك بنطعج ونتا تدور ع صحاب طبيعين و مش بأربع وجوه بس بالآخر بتصفي مع شله مساكين زي حالاتك همه مش طبيعين بس انتا بتنجبر تقدم تنازلات مشان تعيش و تتعايش 
عاد تنجح ترسب تحمل مواد يحرمك دكتور يخلص مصروفك تنصح من الشاورما تلتحق بالوقت تندعس ونتا بتركض ع محاضره ما حدا بدرى عنك 
بتضل تحط بقلبك تحط بقلبك تحط بقلبك و تحط ببطنك تحط ببطنك تا اخر اشي روب التخرج تاعك يفصلولك ياه من برادي صاله الكناري السعيد و متشوفش الشهاده من خدودك الوارمه و جفونك الساحله 
و بعد ما تتخرج لا منك ولا من مردغتك ولا من الإنعزال الي شفته 
هون عاد بتقعد تستنا تتزوج تعبت ونتا وحيد خلص مسكره معك بصيرو يقولولك انتا بس كل تفكيرك بالجنس الآخر مش عارف تقعد 
لا استنا عمو ترا انا كنت مثقف و متعالي عن السخافات بس ثقافتي دهستني 
بلحظه ضعف 
و من العياط عيوني داخلات ببعض و الكحله ماده من عضمه منخاري لآخر خدي ع امتداد حركه اصابعي لما افرك عيني فهمتو كيف قمت فجأه قعدت و هو بطلع مني صوت خرير الماء و مسكت تلفوني و ضويته و مسحت بإصبعي الدمعه الي وقعت من راس منخاري عالشاشه و حطيت ايدي ع تمي عشان احبس الغصه و دخلت ع بيج اعترافات و بعتلهم الآتي 
ادمن بليز بدون اسمي انا تعبت يا ناس صرلي سنه و تلت شهور بحبه و هو مو معبرني ولا مكترث لوجودي وحيات الله لأقتل حالي ازا ما بلاقي حل ولله لأشرب قلن كاز حتى لو ما متت منه ابوي رح يموتني لإنو الكاز اغلى مني عنده خلص تعبت تعبت 
ما قدرت اكمل كتابه و صار يطلع مني صوت زي صوت تلميع القزاز بجريده ئييئ ئييئ ئيئيئ بعتت المسج و رميت التلفون و انهرت لإني كنت بقمه انجراحي 
بعد شوي رجعت اقرأ التعليقات و انا بحاول اتماسك بس لقيت انو الشعب للأمانه هزئني و قلو قيمتي بطريقه اذلاليه الي بسب علي و الي عامله منشن لصاحباتها و قلبوني مسخره و في ناس كانت كاتبه ادعيه عشان تنمسح اشكالي عن وجه الكره الأرضيه زاد عياطي لإنو صارت صورتي مش ولابد بيني و بين حالي رميت حالي عالحيطه و صرت اعيط و انسدل و اسحل لتحت و ارجع اطلع و اعيد النزله 
تا للحظه لمحت تعليق من واحد اسمو صمت النسيان كاتبلي اختي ما الك الا التخاطر الروحاني عشان توصليله مشاعرك و لقد جربته مع محبوبتي و نجح 
انا دقت بمخي و عدلت قعدتي و شلت محرمه لزجه ملزقه ع كتفي و رميتها و طواله فتحت على جوجل ادور شو هو التخاطر 
و فعلا طلع اشي علمي عليه دراسات و ابحاث و قال انو بنقدر نولد اتصال و ننقل معلومات و مشاعر بين عقلنا و عقل الشخص الي بدنا ياه بطريقه معينه من التركيز دورت ع الطريقه لقيت الف وضعيه و الف موقع بحكو عن الطريقه 
قلت ولله لأعملها و بطريقتي الخاصه قمت جبت شموع وطفيت الضواو كلها و سكرت البرادي و لفيت شعري كله فوق راسي و لبست عبايه ابوي السوده و استجمعت قوتي و دخلت و سكرت ع حالي 
وزعت الشمعات ع شكل مثلث و قعدت بالنص كان مكتوب اني اضل اتنفس بعمق و انا مغمضه عيوني و بعدين من قوه التركيز قمت و صرت افشق عن كل شمعه و انا مغمضه عيوني و بتنفس و بحكي اسمه و بفشق عن الشمع و بعيد نفس الاشي 
كان مكتوب اني لازم اتخيله بقرب علي و احاول استشعر صوته و ريحته و الهاله تبعته و فعلا ضليت شاده ع حالي و احاول استشعر و اتخيل لمرحله اني بلشت احس بحرارته كل ما يقرب حرارته و حرارتي بتزيد صرت الف حوالين حالي و انا مغمضه و مسدقه انو قبالي و اني لازم هسا اوصلله رسالتي من الشوب و حراره التواصل صرت اتمرجح يمين شمال و انا مغمضه و صرت اعيط من كتر المشاعر و صباحي يزرب عرق و صرت اقول بصوت عالي مشان الله عبرني مشان الله عبرني و ضليت ع هالحاله الشعوذيه بدون ما احس ع حالي زي وحده اجاها الطلق الساعه تنتين بليل و زوجها مش بالدار و مش عارفه شو تعمل 
امي من الغرفه التانيه وصلتها ريحه سجاد محروق قويه قامت تركض تتفقد البيت لقت دخنه سوده بتطلع من تحت باب غرفتي 
صارت تصرخ و التمو كل اهل الدار ع صريخها و ابوي فتح علي الباب و انا لسا بنفس وضعيه الشعوذه و بعيط بصوت عالي و مغمضه و بلف حوالين حالي و بالعبايه السوده بقول مشان الله عبرني و حولي الموكيت مولع و الشمعات واقعات عليه و النار قاعده بتمشي تدريجيا بغرفتي و انا ولا هون حدا 
امي ركضت تجيب سطل مي و اخوي ركض يفتح الشبابيك و ابوي هجم علي و سفقني كف حسيت طواحيني الشمال نقلو عالجهه اليمين من قوته بعدها وقعت بأرضي 
الحادثه هاي مرق عليها ست شهور لحد الآن اهلي بعاملوني بحذر و بتركوش اخواني الصغار معي و بجيبو شيخ كل اسبوع يقرأ قرآن بغرفتي بالسر عني و بحاولو ما يحسوني اني راكبني جن مع اني ولله ولله ما كنت احضر ارواح ولا هي هيك القصه بس بقدرش اشرحلهم الحقيقه 
قوي قلبك و غمض عيونك و منشن الاشخاص التاليه مواصفاتهم 
حرامي قداحات 
حراميه مناكير واواعي وميك اب وبترجعش 
بلعب حديد صارلو يومين صار خبير بروتين وغذاء 
دايما جوعانه ودايما بدهاش توكل كثير 
بفهم بكل اشي حتى بخطوات تكاثر النمله 
البنت الدراما الدراما الدراما اللي بتبكي بالافراح والمناسبات 
صاحبك اللي بعشق الرحلات وخبير المناطق 
صاحبتك اللي بتعشق تصوير السيلفي حتى وهي بتوكل 
صاحبك اللي بعرفش يسوق 
صاحبتك اللي بتخاف من الحسد حتى من اختها تحسدها 
حط اسم حدا وتحكيش اشي هو بفهم لحالو 
وست عائلي 
صالح 
و تلقائيا رح اصفن شوي و ارجع احكي و فش بعده حدا و النقطه الي ع السطر رح تكون واضحه كتير من نبره صوتي 
لإنو فعلا عندي امي و خواتي و اخوي الله يحميهم و يخليهم بكفه و صالح لحاله بكفه و بعد هيك فش كفات سيدي 
الناس كتار و الأصحاب و الأخوان كتار و العالم فيه مليار 
بس ازا في حدا ممكن انكسر بلاه فهو بس انت يا صالح 
لو اضل احكي من هون لآخر يوم بعمري مين صالح و شو عمل صالح و شو تعب و لسا بتعب صالح عشان اكبر و اتعلم و اتدلل انا و اخواني ما رح اخلص لو اقعد احكي ع مدار اليوم كامل ما رح اوصف مكانتك عندي 
اقلك وطني و عيلتي و كل انتمائاتي و رفعه راسي و فخري و قوتي و صحتي هدول كلهم بس صالح 
هي جمله وحده 
الله لا يعيشني يوم ع هالدنيا تكون فيه بعيد عني 
الله بس لا يحرمني من طلته هالقمر كل عام و انتا حبيبنا و تاج راسنا 
الله يطول بعمرك و يديم صحتك و يديم ضحكتك الي بتسوى عندي هالكون كله يا غالي 
عيد ميلاد حبيبي 
مع انو بكونش واصلها عليه غير مسج من شب كان قاعد جمبها بمحاضره التمنيه الصبح بحكيلها ترا ولله في اختراع اسمو معجون سنان يا بنت 
هو تعالو اقلكو جاي 
انا حاليا قاصد كل الي بعرفهم ولله ما لقيت حدا استثنيه 
هه 
هه صل عالنبي يا وليه 
اللهم صلي و سلم على سيدنا محمد و اعفو عنا يا رب يا كريم 
هه 
والله صح 
هيك بصفي الكل بلا لسانات 
هه يقطع شرك 
احلى اشي اخر فقره 
والله انك صادقه الكل بنم ع بعضه 
والله معك حق كلو زياده حكي 
اماني ق ن جمال 
حبييت 
سلسبيل محمد 
سلسبيل محمد 
مقصوده احزري ميين 
شيماء نصار 
من جديد صرت اصارح اللى بوجعولى راسى و بطل يهمنى اشى غير اكون بخير و نفسيتى تعانق السحاب 
بس بالغيبه و الحش لكتير بقص لسانها اللى بدها تحكى عن حدا و انا موجوده 
تنميش عالعالم وليه كلبه 
وهلا الكل بيجي بحكيلك والله كلامك صحيح وعلى اساس هو المتفرج المسكين اللي عمره بحياته ما نم على حدا 
للأسف هاد المضحك المبكي معك حق 
طب قللي من هالجريده شوي خلنعرف نقرأ 
مش ضروري ابدا تغلب حالك 
منا عارف والله ما بقرأ 
كبييرهه حبيتها 
افهم من حكيكي انو مقصوده 
في الصميم 
مدرستنا 
نور الدين القواسمي 
امي ماسكه حساب لما ولا انا غلطان شرشحتينا 
احنا كشعب وغيرنا كمان بنعرفش لازم ننم ونستغيب الناس يمكن بتقدرو تسموها نوع من انواع الفضفضه 
قبل لا ابلش اقرأ بدي اثبت وجودي 
حنان حابس 
هه اهدي يا مسخمه 
لما زمان عنك 
الننام فاق الاجتماعي يا ساده 
كلام صحيح ميه بالميه وفعلا مضحك مبكي 
ارتزعي وكملي قراءه 
زمان كانو الناس يلتمسو لبعض عذر بايامنا و لا حد بعذر حدا الكل بحمل سلاحه و بطخ و الله لا يرد حدا 
عمرو ربنا ما راح يوقف معنا باشي لانه احنا مش مناح مع بعض 
جميل وصلت المعلومه 
عفكره عملتلك تاغ قبل ما اقرأها 
هه اقسم بالله انك صادقه 
هه 
مقبعه معك 
ان شاء الله يطلبوكي المقر الرئيسي باقرب وقت 
الله يسعدك شكرا 
فاطمه محمود خضر 
صح صح 
اه والله 
لبنى عبدالهادي تحشيش 
هه عزا شل املهم 
للاسف هيك اغلب الناس 
فعلا 
شعب بدمو الموجهنه يزم 
احلى اشي الهاشتاق فسافيس امامكم عجبتيني ي بنت 
ولاو شو صح 
ام عمر حمدان 
الله يسعدك والله كلامك ع الوجع 
وينتا بدنا نصير عاقلين 
كفك عالضيعهه 
هو صح كلامك ميه بالميه بس في ناس مابتتحمل الصراحه وبتكبر الموضوع وبتعمل منو مشكله وبتزعل كمان لما بتواجهين بالحقيقه 
همس الحياه 
هه 
كلامك عين العقل 
وانا معك لحمله اقطع لسانك 
واقع مرر 
اسلآم فطآفطه 
ضيفيني عندك 
اه والله 
دخيل الله ما ازكاكي يي 
وحياه الله كلامك درر و واقع مر 
احمد داود 
انا اللي بزعل منو بقاطعه لا بحكي عليه ولا على بالي ومن فضل الله مقاطع كل الخلق بدءا باخواني وانتهاء بكل الناس تقدرو تقولو متقوقع على نفسي ومريح حالي وكما يقول المثل الشعبي العب وحدك ترجع راضي وحتى مالكم علي يمين بطلوع الزور مصاحب حالي 
نمامات 
هه استغفر الله خلص صيروا محترمات عيب هلشغل 
واقع 
ام يامن 
هه اقريها 
هه واقع مؤلم 
ذبحتني 
بس كل كلمه صح 
فنانه 
اه جدا واقعيه بس التشبيهات ناريه 
يزم لو تحكي من هون لسنه قدام ما بخلصو طبعا بخلص الحكي وهمي ما بخلصو 
هه وما بيخلصو 
صح للاسف النفاق افه مجتمعنا 
اسمعي على هالشوفه 
نسانيس اباليس 
ديما حماد 
ريما التميمي 
مبدعه كالعاده كلنا بدنا قص لسان 
نزلي قصص 
الاء كريشان 
كلام رائع بس هات الي يفهم 
شو يعني موجهن 
يعني الو اكتر من وجه 
فاطمه غرابه 
يعني بوجهك بحكي وبحبك وراكي بلعن سنسفيل اجدادك بطعجك تطعييج 
لمآ صالح ليش هيك قاسيه 
لان الناس هيك عايشه للاسف 
ي مصرمجات 
هه تعالي اقعدي معنا بالجامعه ساعه بس ما بضل حد ما بتعرفيه من كتر النميمه 
ايمان زريق 
يسعدك ما احلاكي 
يسعد قلبك يا رب 
بالله توسعيه دائره اللسانات 
هه عشان توسع 
نرمين احمد 
هه ياربي 
اقراها كلها 
اسراء يوسف 
كله بحكي على كله 
سلمى داود 
سلمى داود و الله كلام سليم صح 
شمس طلب 
هه ول عليكي 
هه اه والله فعلا 
ام ادم 
ام ادم 
سندس شبلي 
سندس شبلي قتلتني بلهجتها واسلوبها هه 
خالد صوافطه 
خالد صوافطه 
سما عوده 
هه 
برافو عليكي 
ام علاء 
كلام صحيح 
سجى مجدي الكركي 
هه كلامك بضحك بس عالوجع 
مهو لو الواحد عارف شو يعني غيبه ونميمه بديننا وفاهم عقوبتها صح كان ما بطلع منه كل هالاشي 
عبير امين خالد 
عبير امين خالد 
سخسخت 
عنجد هيك 
اه وانا 
من جمل الأم المشهوره بمواضيع الرحلات 
الكل يوم الجمعه بطلعو رحله الا انا بس بضل بهالبيت للخدمه والطبيخ قاعده بهالبيت ليش هو انا عمري طلعت رحله هيهم الكل بعبو بسياراتهم وبطلعو رحل 
والحزينه بس يوخدوها رحله بتقضيها بالرحله تفرم سلطه وتعمل تبوله وتدور ع كيس الملح الاسود اللي ربطتو ومتأكده انها جابتو 
وبيجي عليها ابنها الصغير الزنخ يقولها يما بدي اروح عالحمام وبقعد يفرك حالو قدامها وينط ويسكر رجليه ع بعض وبحملها مسؤوليه حصر البول اللي بدو يصير معو 
وبنتها اللي حاطه سماعات بذنيها وبتسمع اغاني ومش سامعه حدا 
وجوزها بنكد عليها لأنها وهي قاعده بالرحله الحزينه بتتذكر زمان انو مره بس اجو سلافها وسلفاتها من السفر ابوكو اخدهم رحله وتركوني بالبيت لحالي ورجعو مبسوطين ويضحكو وسلفتها القويه حكتلها يي كان اجيتي معنا والله انبسطنا ولا يلا منيح انك درتي بالك عالبيت 
وبتصير الرحله عباره عن رحله نكد و زت حكي و بختموها الشباب اللي بكل رحله بكون معهم سياره كيا سيفها بصفوها بعيد وبشغلو اغاني وبفتحو البواب وبكون واحد فيهم لابس شباح كحلي بصير يرقص و واحد قاعد ع بوز السياره بزقفلو و واحد قاعد يتحكم بالاغاني من السياره هاد اللي دافع بنزين اكثر وفي واحد فيهم ببعد شوي بضل يحكي مكالمه مع حبيبتو وهو راجع قبل ميسكر الخط يلا باي هسا خلص بدي ارجع عند الشباب وهو جاي بسكر الخط وبحط الموبايل بجيبتو وبصير يزقف ويقول يلا روح والشب اللي جوى بعلي صوت الاغاني ما بلحق يهز هزه برن موبايلو بمسكو و برجع يحكي مكالمه وبنط واحد يقول يا زلمه اترك هالتلفون شوي جايين ننبسط 
وفي العيله اللي بكون فيها الاب ومعو بناتو كمان بقولهم هسا بدي اشتكي عليهم الشباب هدول واخلي الشرطه يجو يشحطوهم زي الكلاب وبضل ماسك موبايلو بحاول يرن ع صاحبو اللي بالأمانه اللي اخوه شرطي ومرتو تقولو شو بدك فيهم يا ابو محمد وابو محمد يقولها هسا شوفي كيف رح اربيهم 
طبعا بخلص النهار وبعدهم برقصو وماحد برد عليه لابو محمد وبضل يقول طلع مجاز مجاز لو مداوم كان اجو يشحطوهم 
بنتو بتقولو يابا هاد صاحبك بطلع رخصه سواقه بالواسطه 
يابا انتي بس تخلصي تدريبك احكيلي وما عليكي 
اختها بتقولها ترديش تدربت وبس رحت افحص طفى موبايلو صاحبو وحلقلي 
ابو محمد شو قلتي 
لا يابا بحكيلها المهم تتدربي عالصفه 
ام محمد اسكتو ليسمعكو 
وبآخر الرحله الام اللي كان نفسها تطلع رحله الحزينه بتلم وراهم الكياس وماسكه قنينه مي بتخلصها وبتطفي النار فيها 
بنط جوزها هاتي اشرب هي بنفس الوقت بتكون خلصتها عالنار 
جوزها خلصتيها قلتلك خليلي اشرب 
وبقضيها منكد بالرجعه وعامل انو ريقو ناشف 
والام قاعده بهالسياره وبتقول هو انا بلبقلي اطلع رحله انا 
جوزها هينا اخدناكي رحله برضو مش عاجبك 
هاي رحله هاي اه ولا مهو انا مش خواتك اللي مره اخدتهم ع جرش وجبتو اكل جاهز 
جوزها بعلي المسجل وبكمل سواقه 
ومن يومها حلفت يمين ما تطلع رحله 
تخيلو قال اخطب والاقي خطيبتي منزله صورتي عالفيسبوك وحاطه بدل راسي علبه نوتيلا وكاتبه هاد هو النوتيلا تبعتي 
او قال تنزل صوره الي وتكتب عليها فصعوني حبيبي 
او الاقيها عامله صوره الي والها وكاتبه انا و هبولي 
عليم الله لأروح اطخ عدارهم و اخطف ابوها و اخطف الشيخ اللي كتب كتابنا واحشرهم بالبحر الميت اسبوع لا اكل ولا شرب ولا اتصالات دوليه 
قال فصعوني قال وهبولي 
ولك هبلك قررد شمبانزي يعضك من حواجبك ويهرب الى الغابه الخضراء العميقه 
عادي اخطبي 
و لما تشوفي انو في اشي غلط بخطيبك و مش عاجبك اتركي 
تهتميش بحكي الناس انو هيها فسخت 
لما تتجوزي الناس ما رح يعيشو معك هاي حياتك انتي مش مشكله اذا الاول راح بيجي غيرو القصه نصيب 
اذا شفتي انو بخيل تسكتيش و ما تقولي بكرا بصير كريم البخيل مولود بخيل اذا شفتيه عاطل اتركي اذا عرفتي انو مش محترمك انسي اذا عرفتي انو كذاب اوعي تضلي 
افرطيها من اولها بدل ميجي يوم وتندمي انك سكتتي 
انسي الناس ما حدا بعرف مصلحتك غيرك 
اخطبي مره و مرتين و ثلاث 
و استخيري مره ومرتين و مليون وخدي وقتك انسي العمر العمر كلو ارقام و نصيبك نصيبك 
مهو هاي فكره الخطبه انسي قصه يتعرفو ع بعض التعرف سهل عادي المهم تعرفو بعض و تشوفي شوفيه صح و شوفيه غلط القصه مش لعبه او رحله القصه حياه و عمر 
الناس عجميع الجهات بتحكي 
ترديش لما يقولو فلانه خطبت مرات هاي عالم فاضيه وبدهم موضوع ما رح يعيشو معك بالعكس يمكن بعرسك ييجو يزقفو و يرقصو ويوكلو و يروحو ويحكو عن فستانك قديش مكلف واذا ايجار او بيع ما رح يعانو معك اذا كان في مشكله 
عادي لو تخطبي مره المهم ما تنخدعي بواحد مريض نفسي يخليكي تكرهي ام الحياه الزوجيه 
الناس عالحلوه معك اما عالمره ضدك 
اذا شافوكي بتضحكي بضحكو معك و اذا بتبكي بحلقولك وبيقولو مش ناقصنا دراما 
اذا اتطلقتي بيقولو ابصر شو عامليتلو ما بيقولو ابصر هو شو عامل 
تقوليش ليش حظي هيك وليش لهلا ما خطبت ولا تجوزت وتقوليش ليش هاي خطبت وانا لا وتفكريش انك مش منيحه او مش حلوه كل البنات حلوين و لو شايفه انو فيكي اشي مش عاجبك رح تلاقي حد بدور اصلا عهاد الاشي 
في غيرك تجوزو و مش مبسوطين و في غيرك صبروا و استنوا و اجاهم احسن الناس 
ردي ع امك ما تردي ع صاحباتك و كلامهم ترديش ع صاحبتك اذا خطبت لانو كل مواضيعها مجاكره حتى لو انها مش مبسوطه بتمثل انها تمام 
ومش كل الشباب عاطلين في ولاد حلال مليان واذا انتي منيحه بيجيكي اللي احسن منك 
في شباب ماخدين فكره عن الزواج انو رح يصير عندو بنت يربيها و يدعس عليها وهو اصلا مش مربي حالو اول 
وبفكرو انو رح يجيب بنت يمشيها عالريموت لانها مرتو و حر فيها هاد مريض انسيه 
بس في شباب ولاد حلال و بخاف ع مرتو زي مبخاف ع امو و اختو و بحترمها و بقدرها و بعرف قيمتها وبصونها وبحتويها 
وانا صغير كنت احب جارتنا اللي اكبر مني بمليون سنه يمكن بس كالعاده هي الانثى الوحيده بالحاره وبالعالم ما كان في غيرها هي و عبير عيسى بالعلم نور و سوسن تفاحه ب اخبار الثمنيه 
المهم مره سمعت صوتها بتبكي ومولعه عندهم طوشه بالبيت وصلت الاخبار انو اخوها الكبير بضربها وانا قال عايش الجو رسمي رسمي طلعت عالحاره اسمع الصوت ونديت صاحب الي الله يسهل عليه بدون ذكر اسماء قلتلو اسمع بدي اهجم عدارهم انا ما بقدر اعرف انها بتنضرب و اسكت وهي الحزين مشي وراي وهو خايف رحت رنيت الجرس رنه خوف صغيره بالزبط زي الشخص اللي بحياتك اللي وانتا بترن ع موبايلو بتكون تدعي انو ما يرد عرفتوه 
المهم رنيت الرنه وانا برجف وبدعي انو ما حدا يطلعلي اصلا لاني متاكد لو اي حدا طلع رح يدعس ع حواجب اهلي طبعا هي اصلا جوى مولعه وفش حدا سامع صاحبي صار يرجع لورى شوي شوي قال وانا اقولو ولك تعال خليك زلمه هاي حبيبتي ما بهون علي تبكي وامسكو من كتفو واشد واتفرج بوجهو وعيوني بعيونو واقلو بعصبيه انتا فاهم عليي ولك بقولك حبيبتي بتنضرب ولك فاهم واعلي صوتي 
وهو يقولي والله فاهمك طبعا لا هو فاهم ولا انا فاهم بس انا عشت الجو وهو شوي بدو يعبطني و يبكي بس مشالي ياها وحكالي فاهم 
هو خايف مني وخايف منهم وخايف من اللي رح يصير هو اصلا مولود خايف 
وانا رنيت كمان مره وانا برن ادعي انو ما يطلع اخوها اللي بضربها لانو اكيد رح يكون حامي ومولعه معو وبدو يضرب اي شخص بشوفو وتيجي الدقه فيي انا المهم انفتح الباب طلعت امها 
اول منفتح الباب صاحبي هرب ركاض سمعت صوت الحفاي تبعتو وهي بتخبط ب اسفل القدم عندو انا قال تركت الام واقفه و اعمل اني مهتم فيه ولك تعال وين رحت وداير وجهي عليه وهو بركض مع ابتسامه خوف ومسبات داخليه عميقه ما بقدر اذكر حتى حرف منها مشان الاطفال ما يتعلمو هيك حكي وسخ زيي و زي فكرتي اللي بتخزي قال ما بهون علي تنضرب قال انا اصلا شو دخلني 
امها بتقولي شو بدك قلتلها خالتو رامي هون طبعا وحياه امي ما بعرف لهسا مين رامي جد مين رامي 
قالتلي مين رامي قلتلها رامي الحرامي و هربت 
ضليت اركض يمكن شهرين ونص وصلت حدود الرمثا وانا بركض وشفت صاحبي متخبي ورى صور وقال طلعلي خوفني مسكتو من زورو صار يزمر وعيونو حمر كان يقول ولك اترك بس الصوت ابصر كيف زي اللي اللي بحكي من البلون تركتو قلي ولك خنقتني شو صار معك 
قلتلو لما امها طلعت قلتلها ناديلي ابنك اللي بضرب اختو 
قلي ونادتو 
قلتلو اه نادتو اجا اخوها ومسكتو من كتفو ع جنب وحكيت لامو اتركينا يا حجه بدي احكي معو واخدتو ع جنب وقلتلو اذا بتمد ايدك عليها بدي اعلق ايدك بذانك وشمطتو شلوت لزقتو بالحجه و اعتذرلي وراح 
قلي طب ولك ليش هارب وبتركض 
قلتلو هسا انتا ليش بتسأل كثير خلص انسى 
هل تعلم انو كلنا قلبنا طيب ومضحوك علينا ومساكين وكرماء وبنعمل خير وبنرمي بالبحر و بنحسدش حدا و بنقش عحدا ودايما حقنا ضايع و بنخاف الله وبنحكيش عحدا 
اما العاطلين هذول كائنات فضائيه 
الكره الارضيه كلها كائنات فضائيه اصلا 
ميه بالميه بس لازم نحول عالفضاء 
صح لانه كل انسان عنده قناعه مختلفه من تجارب مختلفه 
وما حد بحب يحكي عن حاله غلطان وبعتبر حاله صح بكل شي 
هه حلوه ترو كولر ستوري 
للأسف انها فعلا ترو كولر ستوري 
وك بحكيلك العاطلين كائنات فضائيه وانا كائنات ارضيه ياضري الله يسامحك هه 
هه مهو انا الكائنات الارضيه المسكينه وانتي الفضائيه العاطله انا المسكين المجروح المتدمر 
انا مش هيك انا خبيثه وعكس كل اشي 
يزم بعرض النور تتغطى منيح وإنت نايم 
ونسيت اهم نقطه كلنا مظلومين سبحان الله الظالمين كائنات فضائيه ع قولتك 
خش علي بالفلم الهندي تبعك 
ما حدى بحكي عن زيته عكر 
والله انا بضلني منييحه ومافي مني بس حدا يجي فيني والله بصير شريره ومابخلي حدا من شري 
لا المشكله لما يعرف انه حدا حكى عنه بزعل وهو بكون شاله من كتر ما جاب سيرته 
فعلا وبالاخص بنخاف الله 
اه عاملين حالهم ملائكه وهما حسبي الله بس 
طيب مين احنا 
القلب الطيب في هدا الزمن بتعيب 
اه صح كلنا براءه وطيبه والاغلب ملائكه علشان هيك ما عندنا مشاكل بحياتنا هه 
ههعهه والله صح وينهم الاشرار اذا الكل هيك 
هيك البشر اي اشي ما بفهمو بحكو عنه غلط 
فكره قصه انو الزلمه يهدد مرتو انو يتجوز عليها يعني انو هاد اسلوب وبقول لصحابو والله انا مرتي مربيها بروح وبطلع وبسهر وبعمل شو مبدي واذا فتحت ثمها بهددها وبقولها بتجوز عليكي فهي قال بتخاف وهيك 
يا غالي يمكن هاد الحكي زمان ع ايام باب الحاره 
اما حاليا لو تقولها بدي اتجوز رح تقولك بعررض اختك تجوز وحل عني مشان الله والمهر علي اقولك انا بدي اخطبلك اقولك الصاله عليي بس حل عن اهلي داخله ع الله وعليك طب اقولك اقولك اجوزك صاحبتي 
ويمكن اذا شد النقاش شوي تفقع زغروته تجيب اخر الحاره 
مستحيل كلامك عقل النسوان ما بيتغير 
كل اللي بيضحكو لو فعلا راحو اتزوجو عليهم ازواجهم راح يبكو ويقلبو الدنيا بلا كذب بس 
بس يحل عنها 
رجال اخر زمان 
لو عارفات انو الموضوع صح بديرن بالهن بس لانو ضروف الحياه صعبه ويادوب الواحد مدبر راسو وعارفات ان فش مصاري ف بتفلسفن 
منشان الله تجوز واطلع من راسي 
هاد الحكي المزبوط والعراضه علينا 
مو انتا يا زلمه بكرا بتصير زينا هه 
كنا بجرا وطلعنا لبرا الله يعين هالامه على تفكيرها اجا يكحلها عماها هيك وقتنا 
هاي الكلمه اللي بدور عليها هه زمان اول حول 
هه ما حدا بعملها بس عجبتني 
صح كلامك على قوله المثل يا ميخد الهم من دقن صاحبه 
دكتور نفسي ما بقدر يفهم جو البنات عالسنابشات 
الستوري بكون عباره عن صور تقريبا 
الصوره الاولى صباح الخير 
اللي بعدها حسبي الله ونعم الوكيل 
اللي بعدها صوره وجبه شاورما 
اللي بعدها اغنيه بترقص 
اللي بعدها صوره سوده مكتوب عليها سنابي وحره فيه 
اللي بعدها بالزبط بحبكم كلكم 
اللي بعدها بثواني اكره حياتي من كيد صحباتي 
نط عالصوره اللي بعدها بتلاقي صوره الها مع صاحباتهم وكاتبه بحبكم يا راس مالي 
اللي بعدها اغنيه ابتلينا بدنيا غبره وبخت مايل 
وقبل النوم صوره مكتوب عليه نايت ومكتوب نفسي انام وما اقوم يارب ريحني من هالعيشه النكد 
تاني يوم الصبح صوره صباح الخير 
يلا يلا فسرولي ام هالاجواء يلا 
يلا يا دكاتره يا متعلمين يا فاهمين الجيل يلا 
حيرتي اهلي هو انتي مبسوطه ولا منكده ولا بتحبي صاحباتك ولا حاقده عليهم ولا بتحبي الحياه ولا مش طايقيتها ولا شو في بالزبط طب نفسك تنامي وما تصحي طب جوك بالاغاني شو حزين ولا سحراني ليل ونهار 
اوك في اشي اسمو شخصيه مزاجيه بس ما مر علي بنات بتغير مزاجهم كل ثواني 
الله عضالم 
صباح الخير ايها الشعب الحنون 
بالمناسبه فلكيا فلكيا بكرا عيد ميلادي ال 
يعني كل عام وانتم بخير جميعا 
تقبل التعازي في منزل والد العريس 
يلا اوك 
طلاب جامعه عمان الأهليه 
كيف حالكو 
تعالو بكرا عالعشره الصبحيات على مسرح نزار قباني 
خلينا نطق حنك شوي 
واللي عليه محاضره انا بزبطو 
يلا ماشي باي 
المثل اللي بيقول بنضرب عصفورين بحجر 
كنا زمان نطبقو تطبيق شامل كامل يوم الجمعه لما نروح نشتري حمص وفول من المطعم كنا نوخد صحن واحد صحن ابيض ابو وردتين مشقوق من طرفو ونحط فيه قرش ونستعملو ستيرينغ لطريق المطعم ونفوت عالمطعم بكل فخر ونحطو عالرخامه قدام صاحب المطعم ونقولو 
ب حمص بالنص فول وزبطهم 
كنا نحكيها بصوت واطي مشان الطلب تعجيزي شوي 
طبعا هاد الطلب كان يدايق صاحب المطعم اصلا لانك هيك بتكون دمرت اقتصادو الوطني ب حمص قلنا اوك وبالنص فول قلنا ماشي و زبطهم كمان 
شو ازبط فيهم يا كبير بتزبطوش 
طبعا هاد الطلب كان يعتمد عالميزانيه و عمزاجيه الاهل قال يقولو اليوم جاي عبالنا حمص بالنص فول لا يا غاليين انتو مش جاي عبالكو هيك انتو بدكمش تخسرو اكتر من هيك بدل متعطونا صحنين واحد غميق و واحد مسح ونجيب ب حمص و ب فول كنتو تتحجو انو جاي عبالكم حمص بالنص فول 
قال الوالد يقول مهو اذا جبنا صحنين بزيد منو و بنكب 
لا يا كبير ما بزيد ولا بنكب بالعكس بنمسحو مسح وبنوكل الصحون الفاضيه اذا بدك بس هاي حجه زهقوها الولاد الصغار زمان 
خلص احكيلنا الوضع مش تمام الجمعه الجاي بنعوضها الجمعه الجاي بخليكم تعبطو صحنين وتروحو فيهم وتجيبو فوقهم ب فلافل 
كان البياع يعطينا الصحن بدون نفس بالنص فول قال حتى ما كان يزين الصحن ولا يرش سماق ولا يحط حبتين مخلل احمر طويل يعمل فيهم نجمه ولا نقطه زيت مع مي 
اما لما كان جايينا ضيوف مثلا عمي من الضفه كانو قدام عمي قال يمسكونا صحون ويعطينا ليره ورق روح يابا جيب حمص وفول ومسبحه وفلافل 
وحد الله يابا متأكد 
شو القصه طالع طلعتك يا غالي 
بدك كل نوع بصحن هيك عادي 
بهاي الحاله كنا نروح عالمطعم ونطلب الطلب بصوت عالي زي اللي برمي تحيه بنادي ليلي كنت امسك الدينار الورق واخوي يصفط الصحون عالرخامه بالمطعم وانا اطلب اعططينا بربع حمص وبربع فول وبربع مسبحه وبخمسطعش فلافل وزبطهم 
هاي هي الجخه زمان مش تقولي مرسيديس جي كلاس 
وحده تجوزت واحد ونزلت صورتها هي وياه وكتبت 
كفاكم عشقا ف سيد الرجال سرقته انا 
مش عارف يا بنات شو احكيلكم بس هالخبر كان صدمه الي صراحه مش عارف كيف احكيلكم انو جد خلص بكفيكم عشقا وانتظارا سيد الرجال راح 
سيد الرجال انحجز سيد الرجال اخدتو العقربه افقدو الامل خلص راح سيد الرجال اقتلو الذكور اللي عندكو افسخو العقود كسرو المطابخ احرقو الهدايا افرطو الدباديب كسرو طقوم الفناجين راح سيد الرجال راح 
اذا بتقدرو تتواصلو معها و توخدو نسخه عن سيد الرجال اللي عندها ما تقصرو خدو اي اشي من اثرو صورو الشخصيه اي اشي منو نظره من بعيد 
اخدتو القاسيه اخدتو و تركتلكم اشباه الرجال سرقتو الحراميه الغداره العقربه الحربايه الكرنيبه البومه 
ليش الغدر ليش ليش تسرقيه ل سبع البرومبا ليش تخطفيلهم اياه ليش تخليهم يعشقو ليش تخليهم يضيعو وقتهم ليش يا عنكبوته ليش طب كان حكيتي كان زمرتي كان نبهتيهم بهونو عليكي 
مشان تعرفو يا بنات ليش مش لاقيين شب منيح وكويس هيو عندها سارقيتو هيها مبينه عالكاميرات وهي بتخطفو هيها هيو عندها هيو السبيشل اديشين عندها 
خدو بيت هالشعر بهالمناسبه 
ايها الفتاه لا تغضبي من قله الذكور وضيق الحال 
فالعقربه خربت الوضع وسرقت سيد الرجال 
وشكرا 
قال و منزله الصوره معو وماسكه ب ايدو وشاديتو لعندها 
هاد دليل ع انو انسرق قال و هو جاعص وعايش الفقره ومسروق قال يعني انا مليش دخل هي سرقتني هي اللي حصلت عليي انا كنت متاح لكل البنات بس هي قدرت توخدني 
ولك ان شاء الله باص سريع بوخدك انتا وياها و عقل بلتاجي على غابه مافيها اكسجين وتتغذو ع اوراق الشجر و فتات الارض وتشربو من رحيق الازهار الصفراء المسمومه وما تلاقو سياره اسعاف تندل عالموقع 
منيح هيك 
ما حدا يسألني شو دخل بلتاجي بس خلص حميت و كتبت 
عاجل عقل بلتاجي نائبا لرئيس الملكيه الأردنيه 
طب هيك عادي يعني فش فيها اشي طب كيف يعني كيف طب مهو امين عمان طب يعني كيف يعني يعني راتبو ما بكفي يعني هاد دعم الو تزبيطه طب يعني كيف طب فش غيرو طب الزلمه كان باعت السي في تبعو كتير و وظفتوه طب يعني كيف زبطت طب اللي اخد القرار ما فكر ما سرح شوي طب ريحوه للزلمه احنا فكرناه بدو يترك الامانه لا انتو بتجاكرو هيك صراحه هاد قرار مجاكره طب حلال هيك يعني طب انتو بتسرحو فينا 
طب شو رأيكو تسلموه كمان وظيفتين مشان يطلع عالنهائي طب هسا البيزنيس كارد تبعو شو رح ينكتب عليه 
عقل بلتاجي 
امين عمان ونائب رئيس الملكيه الاردنيه 
لا يا عمي انا متاكد انو رح يطبع كمان كرت او يعمل كرت ورقه كبيره مشان اذا سلموه وزاره و اداره يكفي الكرت 
طب يعني عليه قرض وبدكو تزبطوه طب فهمونا يا عمي 
طب فش حدا احق منو فش مسؤول قاعد عن الشغل فش ابن مسؤول تخرج صارلو ساعتين طب كان زبطتو واحد قاعد واحد معو واسطه قويه 
احنا يا عمي ما بدنا تحطو واحد عادي لا طبعا لا سمح الله قصدنا حدا ماعندو شغل حاليا 
طب بلتاجي شو بدو يلحق هسا 
مش بكفيه الباص السريع هسا ضفتو عليه الطياره السريعه 
عنجد اشي بحط العقل بالملكيه 
قصدي اشي بحط العقل بالكف 
منشان هيك صارت الملكيه هات ايدك والحقني 
هديك اليوم كنت حاجزه انا و اولادي ودافعه مبلغ و قدره لرحله دوليه 
ولما وصلنا المطار وبدنا ندخل الشنط على الميزان بتقللي الطياره فل 
بقللها كيف فل انا دافعه و حاجزه من اكتر من شهر و جايي على الموعد مش متأخره 
قالتلي استني شوي 
قلتلها ليش استنى شوي عشان تحكيلي اجيتي متأخره و راحت الطياره عليك 
وانا معي اطفال دبرتلي تذكره الي و لابني قلتلها طيب و بناتي شو بيلحقوني على الطياره اللي بعدها يعني و البنات صغار 
وعملتلهم قصه 
وبعدها اجت بتقللي خلص دبرت البنات و كان كتير صعب 
قلتلها وليش اتدبروني يختي دافعه وحاجزه روحي شوفي لمين بعتوا التذاكر و هم اللي دبروهم 
عنجد انا بحزن كتير ع اطفال الايام هاي اللي مفكرين انهم بعيشو الطفوله بفكرو لو راحو عالملاهي اللي بالمول هاي طفوله وبفكرو اللعب عالايباد هاي طفوله 
حزنان لأنهم ما جربو طفوله زمان ما جربو الچول الانجليزي بالحاره والسبع حجار والطماي والزقوطه 
ما جرب الولد يشلح بلوزتو بالزقوطه مشان ما حدا يقدر يمسكو والولد ما جرب بالطماي يروح يتخبى بالبيت وينام ونقلب الدنيا عليه و واحد فينا بس اللي يكون عارف انو بالبيت ما جربو طابه الجرابات 
وما جربو الحفاي اللي عالچول وما جربو سيطره صاحب الفطبل وما كسرو شباك الجيران وما انفقع الفطبل وعملو لمه لنشتري غيرو ما اكلو دحدح ولا هريسه من اللي بتسمم ما زارو المدرج الروماني بالعيد ما بعرفو قيمه الصوره جنب الجمل البلاستيك ولا بعرفو كوكتيل الوجبه السريعه بالبلد ولا الصوره جنب مجسم كاظم الساهر ما عاشو عدنان ولينا منيح 
ولا بعرفو انو ما كان في احلى من عبير عيسى وامل دباس ما عمرهم طلعو رحله مدرسه وما ركبو عالجمل ببريزه ولا صرفو كل العيديه بأول يوم عيد وما دفعو قرش ونص لمقصف المدرسه ولا بعرفو قيمه الاستاذ والمدير وما لبسو الزي المدرسي اللي كل سنه بتصغر بخيطان من تحت ما اكلو قتله من ابوهم بالحاره وقدام الكل لانو شاط الفطبل عبنت الجيران بالغلط 
ما حدا هسا امو بتعضو من كتفو ولا بتقرصو من خدو ولا اكل حفاي طايره بسرعه جارث بيل ولا بعرفو شو يعني حلاقه مدرسيه ولا تخفيض رسوم المدرسه ولا تفتيش القمل ولا بعرفو انو اكتر واحد مشاغب بالصف بنحط عريف للصف وما بعرفو شو قيمه لبسه الكشافه ولا دخان عيدان الملوخيه ولا الشعر اللي بنقط مي 
ولا استأجرو كاميرا وتصورو بالبيت صور نصها محروقه وصوره الاب حامل سماعه تلفون ارضي ولا تصورو مشلحين ولا احترمو بنات الجيران ولا فطرو عند بعض برمضان ولا راحو اشترو لبنت الجيران واذا قالتلك خود الباقي ترميه عالباب وتهرب 
ما جربو يحطو زيت ع صفحات الدفتر مشان يصير دفتر طبيعه لانو غالي ولا عملو صمغ من الطحين ولا خيطو الكتاب الكبير ولا خبو ورق الامتحان ورى خزانه التلفزيون ما غارو من البنات اللي بلعبو حجله بالحاره ما حدا عمرو وهو رايح يكب كيس الزباله يكون الكيس مخزوق وبنقط ما رسمو اسماءهم بخط التنقيط عالارض 
ما عمرهم شافو دعايه توتو ولا فرحو بالبوط اللي بضوي ولا حضرو سحب يانصيب ولا طلعو عالسطوح يلفو الشبكه مشان عمان الثانيه ولا جربو التلفزيون ابو طقه الخشب من ورى ولا خافو يفوتو ع محلات البلياردو والاتاري ولا تعلمو ما يردو ع حدا غريب ولا عبياع البوظه اصلا ما بعرفو الجيران شو طابخين ولا مين سكن جديد ولا دفعو رهنيه لتبع الدكان لقزازه البيبسي ولا بعرفو شو هو دفتر الديون ولا الغسيل بالعصاي الخشب ولا التحميم بصابونه الجمل 
ما بعرفو الرجل الحديدي ولا ليدي ليدي ولا طمطم ولا اوسكار ولا بسيط ماشافو بالمدرسه قديش كان ابن الاستاذ مدلل ولا بعرفو كيف سندويشات الاساتذه ولا وقفو ع دور المقصف ولا اكلو زعتر ابو الشلن ولا عصير دمعه ولا راحو عالحدائق ولا دخلو غرفه الاشباح ولا جربو الدوا الابيض تبع الجدري ولا العطله تبعت الحصبه 
هي هاي طفوله هاي هو الايباد والاتيكيت طفوله 
والله اجمل الايام يا صاحبيتي منذ ان دخلت المدرسه وانتي رفيقتي الله عهالايام ما احلاها بس بتخيل انك معي من الصف الاول ولهسا صدقيني ما بعرف شو اقول الله يديم الصحبه 
بكل عيله في شخصيه تسمى محراك الشر بعمل حرب بكلمتين وبطلع منها زي الشعره من العجين 
همه لو بعرفو رح يصير هيك كان اصلا ما تصاحبو ولا عرفو بعض بس النصيب 
انا قاعد بحكي عن هبه و روان 
كانو صاحبات زمان و درسو مع بعض ولكو درسو مع بعض خامس سادس سابع ثامن وشوي كانو رح يوصلو طريق المطار تخيلو كانو اذا روان ما داومت هبه تعمل حالها مريضه وما تداوم حتى مره هبه انكسرت رجلها وعطلت شهر عن المدرسه تخيلو انو روان ما داومت برضو فكرتوني رح اقول انو روان برضو كسرت رجلها لا مش لهالدرجه الصحبه 
المهم ضلو صاحبات حتى بالجامعه 
كانت روان لما بدها تروح عند هبه عالبيت مجدي اخو روان كان يوصلها مجدي كان معو سياره كيا سيڤيا كان دايما بس ينزل روان عباب بيت هبه يلاقي هبه بتستناها عالباب طبعا كان يشغل هاني شاكر لانو مره روان حكت قدامو انو هبه بتموت ب هاني هو اصلا بطيقش هاني شاكر بس كان يشغل اغانيه مشان اللحظه تبعت تسليم روان ل هبه 
حتى روان كانت تستغرب بس يقربو من الحاره تبعت هبه يشغل هاني شاكر 
ودايما روان تقولو عالحساب منتا بتحبش هاني 
وهو يقلها يا عمي شو بدك فيي انا مجنون مفصوم خلص شو بدك 
هي تلوق تمها و تختصر 
كانت النظرات مدتها ثانيه بالكثير يصف تنزل روان ومجدي صافن ب هبه صفنه مع الاغاني 
هبه تستحي شوي حتى وهي بتسلم على روان مباوسه تكون تتفرج على مجدي وتقولها اشتقتلك كأنها بترمي الحكي ل مجدي 
مجدي يضل شوي وروان دايما تحكيلو 
انتا بعدك هون خلص بس اجي اروح برنلك 
مجدي يقولها بدك اشي طبعا هو قصدو هبه 
روان ترد شو بدي اكون بدي خلص روح 
هبه تتفرج عليه وتبتسم 
يرجع مجدي يقولها بدك اشي 
هو بس بستنى هبه تحكي اشي اي كلمه مشان يروح توجهلو اي كلمه حتى لو تعطس حتى لو تقولو العجل اليمين نايم لو تقولو ليش ضاوي العالي لو تقولو شو فحص السيڤيا يا كبير اي اشي اي اشي 
بدك اشي روان 
هبه تقول خلص سلامتك تخافش عليها وبس تيجي تروح برنلك سوري بترنلك 
هو يقول بعقلو ياريت انتي ترنيلي ياريت ترنيلي وتقوليلي روح عالصين ركاض بروح تقوليلي روح عالدوار الخامس لفو بالعكس بروح 
المهم كان يدعس بنزين قدامها يخلي السياره تفعط ويروح ويشيل اغاني هاني شاكر ويرجع اغاني جورج وسوف وكل نص ساعه يتفرج عالساعه يستنى روان ترن وتقولو تعال خدني مشان يرجع يشوف هبه كمان مره يلمحها يسمع صوتها يدخل حارتها يشم ريحه عطرها اللي بشمها بكل الحاره حتى لو ما شافها كان يستنى لتطلع معو روان وتحكي عنها تحكي اي اشي تحكي عن نهفه عملتها عن اخبارها عن اي اشي حتى لو تذكر اسمها عن اكله عملتها عن مشكله صارت معها عن اي اشي المهم اشي بخصها 
كان يصف بشارع المطار عند واحد تبع قهوه يضل يسلخ قهوه ليصفرن ويستنى 
ترن روان يفتح الخط قبل م الموبايل يضوي كان حاطت الرنه اغنيه متقولو ليه لجورج وسوف قبل مجورج يقول متق يفتح الخط ويقولها اجي اخدك ويشغل السياره عالسريع 
تقولو لا طبعا لسا بدري 
يطفي السياره ولك ليش 
بس هبه بدها تحكيلك شغله عادي 
يقول بعقلو ولك بتسأليني اذا عادي ولك هو هاي القصه بدها سؤال ولك حتى لو بدها تقح عالتلفون عادي ولك حتى لو بدها تحكي شعر نبطي مش مفهوم عادي ولك حتى لو بدها تفتح موضوع عن الاقتصاد المتراجع والبطاله في بلاد جنوب افريقيا عادي 
طبعا هو من العجقه يرمي كاسه القهوه ويطفي السيجاره بالچير ويطفي المسجل ويكت بلوزتو مع انو ما عليها اشي يقح ويزبط صوتو شوي بدو يمشط شعرو 
هبه تقول الو 
يسمع كلمه الو كانو اعصاب قلبو ترقص عيونو تزغلل البرمجه تبعت مخو تتخربط يفوتو مواعيدو ببعض الايام والتواريخ تدخل ببعض قلوب حب تترمى قدامو عصافير ملونه فراشات حوالين الكيا سيڤيا يعرق وينعجق يتركب كركبه ضيوف الفجأه عجقه الامتحان الفجائي عجقه تسليم الشهادات 
الو 
ولك يلعن قلبي انا ولك هاي احلى كلمه الو بسمعها بحياتي بتعرفي لو جورج قرداحي يرن ويقولي الو انتا ربحت مليون مش رح تكون اهم من ال الو تبعتك ولك انتي لازم تشتغلي بشركه تحصيل ديون مشان لو رنيتي عواحد بدكم منو تريليون بس تقوليلو الو وانتي بتقوليها رح يكتب الشيك ويسد كل اللي عليه هاي الو عاديه هاي نغمه هاي سيمفونيه هاي لازم تنعاد مره وتتشغل الصبح هاي مش الو لالالالا هاي روايه 
الو مجدي 
يي عليي وعلى عيشتي انا اول مره بحس انو اسمي وائل اول مره بعشق اسمي مخارج الحروف هاي هيك طبيعيه قصدك مجدي انا 
الو الو روان خدي ما بيرد 
يا جماعه في شب ناجح توجيهي بعتلي مسج في رجاء خاص جدا 
قلتلو يا عمي احكي مالك خود نفس عميق و احكي انا معك مش رح اترك قلبي معك بس انتا قول 
قلي مشان الله انا نجحت توجيهي وامي عملتلي حفله صغيره مبسوطه فيي وهيك 
قلتلو طيب حلو اصلا امك هي الوحيده اللي بتفرحلك بالتوجيهي وين المشكله 
قلي يا رجل امي رنتلي و حكتلي انو كل اللي اجو عالحفله جابولو هدايا والغرفه مليانه هدايا وانا ما صدقت متى تخلص الحفله مشان اهجم عالهدايا هجوم 
طب اه 
قلي يا زلمه روحت عالبيت لقيت كومه هدايا بلشت افتح فيهم ولقيت كالتالي 
طقوم كاسات عصير 
طقمين او تلات صحون 
كم طقم صحون شوربه 
طقوم فناجين قهوه ابو ال فنجان 
طقمين فناجين قهوه ساده من اللي عليه لميع 
قوار زريعه عدد 
طب انا شو رح استفيد منهم 
والله ما عرفت شو ارد عليه بس يا عمي شو نعمل هاي العادات والتقاليد يعني منيح ما حدا جبلك كيلو بردقان بعدين لازم تعرف انو الطقوم هاي دواره يعني لافين عكل المنطقه حتى لو تتجوز رح يجيك زيهم لو تعمل عمليه الزايده لو تيجي من السفر حتى لو تولد رح يجيك زيهم 
الحزين مفكر انو رح يلاقي ايباد او سماعات وايرليس او لابتوب صيني 
لا حبيبي هاد احنا وهاي تقاليدنا طقم الفناجين هاي الهديه الرسميه لكل اشي 
وعفكره لو ام خالد بدها تيجي عالحفله ومعها طقم فناجين ابنها يقولها يما شو رأيك اشتري لابتوب وتوخديه معك بدل الفناجين رح تقولو 
يا عيب الشوم بدك اياني افوت عليهم بلاب توب 
المهم شو بدكو بالطويله صفاء الحزينه جابت الخط والامور تمام وعالسريع نزلت الواتساب وهالقصص ورتبت امورها وعبت الاسلحه وجهزت حالها نفسيا للصدمات لانها متأكده انو ابو رمزي خاين من رموش عيونو مبين انو خاين من قبه بلوزتو من طعجه بنطلونو 
انا بفرجيك يا ابو رمزي وحياه غلاوه رمزي الا امرمطك مرمطه واخليك تحكي مع حالك يا ابو عين فارغه يا ناكر الجميل يا خاين العشره يا فاتن الملامح لا بتخوت يا قليل الاصل 
بنفس الوقت ابو رمزي لابس شباح ابيض من اللي شيالاتو طوال وبنطلون رياضه عليه نقطين هايبكس من ورى وقاعد عالبرنده ع كرسي سامبا لون ابيض مخربش عليه من ورى بقلم حبر وحاطت هالارجيله وعامل غيمه فوقيه ومشغل الراديو ع فهد بلان وماسك هالموبايل فاتح عالفيسبوك على بيج شباب وصبايا للتعارف وبستنى اي مسج من رقم غريب بستنى صفاء مشان الهجمه المرتده 
صفاء كان ضايل عليها جلي جليات العشا جلتهم و خلصتهم وصارت الساعه بالليل اجت عالغرفه ركاض ماسكه البشكير وبتنشف ايديها رمت البشكير عاليمين واخدت التلفون عن الشاحن وقعدت 
دخلت عالواتساب شافتو حاطت صوره الو كاين بالعقبه عالشط قاعد تحت شمسيه خشب بشورت احمر ومن فوق فش اشي 
بعتتلو مسج يا عيبو ابو شورت احمر بس يؤبشني 
ابو رمزي شاف المسج مع انو متأكد انها صفاء بس انبسط عالجمله 
ابو رمزي مين معي عفوا 
صفاء وليش هيك شادد عحالك عم بتغزل فيك 
ابو رمزي لو سمحتي مين حضرتك ومن وين جبتي رقمي 
صفاء ما بقدر اقولك الا اني كتير معجبه فيك بتقدر تسميني دلع الهوى 
ابو رمزي لو سمحتي ست دلع انا زلمه متجوز وعندي ولد زي الورده ورسائلك هاي بتسببلي ازعاج 
صفاء مو معئول مع انو من صورتك مبين انك نسونجي و فايع 
ابو رمزي جد لا لا لو سمحتي اخت دلع 
صفاء اخت هاهاهاها يختشي 
ابو رمزي يا الله لو تلقطك ام رمزي لتموتك 
صفاء مين ام رمزي 
ابو رمزي ام رمزي مرتي وحبيبتي وعمري و روحي وام ابني رمزي اغلى الناس 
صفاء معقول 
ابو رمزي شو هو اللي معقول 
صفاء هالقد بتحب مرتك 
ابو رمزي طبعا بحبها وبموت عليها اصلا مشتاقلها موت 
صفاء معقول ما بتخونها 
ابو رمزي اذا بدي اخونها بخونها مع عيونها 
صفاء كيف يعني فهمني ياها هاي بالله 
ابو رمزي بخونها اني بحب عيونها اكتر من شعرها او بموت بصوتها اكثر من قلبها 
صفاء صفنت هديك الصفنه معقول يا الله هاد ابو رمزي ليكون شارب اشي طب ليكون مفكر انو وراي ورثه مهو عارف انو ابوي اذا مات احنا رح ندفعلو ورثه 
صفاء ابصر ليش بتحبها هالقد شكلو وراها ورثه 
ابو رمزي بالعكس حبي الها بدون اي غايه حتى لو ورثتها قلم وبرايه وشقفه مرايه 
صفاء ماشي يا شاعر طب هي وينها هلا 
ابو رمزي زعلانه مني القمر من غيرتها علي انعمت عيونها تخيلي انها شاكه انو ابو العبد صاحبي بنت وبخونها معو انا اشتقتلها كتير واشتقت لرمزي 
صفاء طب رنلها صالحها زبطها 
ابو رمزي انا قلت بس تهدى وتروق وتفكر بترجع ولا قولتك ارنلها 
صفاء اه اذا بتحبها رنلها 
ابو رمزي رن لصفاء وصالحها وزبط الامور وقلها بستناكي يا قلبي حكتلو هي اخوي رح يوصلني 
وهي عالطريق ابو رمزي رن ع حبيبتو ابو العبد 
اسمعي انا رجعت مرتي صفاء وهيها بالطريق عالبيت ولك فش حدا يطبخلي زهقت من الشاورما ما ترني او تبعتي الا لما انا ابعتلك بحبك موت 
صفاء وهي راجعه مع اخوها صافنه بالشوارع وبتقول بعقلها ظلمتك يا ابو رمزي طلعت بتحبني وبتموت فيي الله يلعن الشيطان 
طب انا شو دخلني 
شو دخلني 
شو دخلني 
لقد انتظرتك كثيرا بس المهم انك تكون جاد مش تمرمطني يا غالي سنين حب وبعدين ترميني رميه كلاب السك اوعى تغدر فيي اليوم ببعتلك عالواتساب واخيرا لقيت واحد صادق وجاد نخله 
المسا 
مروان سماح يلا 
سماح يلا خلصت 
الساعه وربع 
مروان يا بنت الحلال يلا 
سماح طيب يلا خلصت خلصت 
الساعه ونص 
مروان ولك خلصينا مشان الله تأخرنا 
سماح يلا هيني خلصت خلصصت 
الساعه 
مروان ولك م انتي جننتيني بدك تحضري الزفه اللي عباب الصاله 
سماح يلا هيني خلصت والله ما خليتني اعرف اعمل اشي 
مروان بحمي بالسياره مشان البرد 
سماح يعني هسا تذكرت تحميها هسا تذكرت ولا مش فارقه معك اذا تأخرت ولا لا 
مروان اه يعني هو التأخير مني هسا صار طيب اقولك بديش احمي السياره يلا 
سماح انا اصلا نفسي اروح ع مكان وما اتنكد نفسي اروح مبسوطه يلعن ابو حظي انا انا اصلا ما بلبقلي ما بلبقلي 
مروان شغل اغنيه و علا الصوت 
سماح اه مهو انا حماره انا حماره و بحكي مع حالي مهو انا ما بنرد عليي 
مروان مطنش 
سماح ان شاء الله نلحق الزفه ليش هو انا بلبقلي اه مهو بدو يحمي السياره ساعه قعد يحميها لا واللي بسمعني بقول هالسياره المستاهله لا و فوق هيك قرض 
سماح هسا انتا تركت كل الطرق وجيت من هاي الطريق الأزمه انتا قاصد اتأخر صح 
مروان عفكره اصلا فش غير هاي الطريق او في طريق بطياره هلوكوبتر ننزل ع سطح الصاله 
سماح مهو المشكله هاد مش عرس اختك بتتذكر يوم عرس اخوك يوم مخليتني من ال الظهر اتبسمر ببيت اهلك ويومها امك اجا عبالها الدوالي بيوم العرس ولا نسيت 
موبايل سماح رن الغاليه سوسو هاي اخت سماح 
اختها اه حبيبتي وينك مش جاي بدهم يزفوهم 
سماح مهو انتي مش عارفه الفيراري اللي مع مروان من الساعه وهو يحمي فيها يلا هيني جاي جاي 
سماح انا لو ركبت تكسي او خليت اخوي حمزه يوصلني مش احسن بعدين ليش مش لابس البدله السودا الجديده ولا مش قد المقام احنا اه مهو مش عرس اختك لو عرس اختك كان اخدت معك بدلتين 
رنت اخت سماح كمان مره حبيبتي خلص خلصت الزفه 
سماح ولك انا من السبعه جاهزه والله من السبعه بس مروان اخرني انا عارفه هيك حظي 
مروان انتي طالق 
بعد اسبوع ام مروان يا خالتي طولي بالك 
سماح خالتو والله ما عملتلو اشي هو يومها كان منكد ابصر مالو طلعت معو من تم ساكت وحاضر واللي بدك اياه بس هو شكلو بعرف بنت 
اذا كنت متجوز وانفصلت وما صار نصيب او كنت خاطب و تركتو بعض او كنت تحكيلك مع بنت و تمشكلتو مع بعض 
نصيحه اخويه اللي بصير معو هيك يترك و ينسى و ما يفكر بجو الانتقام لأنو في بعض من الناس بقول انا خطيبتي تركتني يعني لازم انتقم منها او اهددها وعندي الها صور و رسائل و مكالمات بدي افضحها بدي اخليها تبكي دم 
صديقي موضوع بكى الدم هاد ما بنفع الا ب افلام الرعب او بكون في طفل معجزه بنزل بدل دموعو دم 
اما حاليا في وحده تابعه للبحث الجنائي اسمها وحده مكافحه الجرائم الالكترونيه فيها خبرات ومهندسين و اجهزه ومختبرات متقدمه يعني هل تعلم يا عزيزي اللي بتهدد البنت او عزيزي المنتقم يا ابو دم فاير انو اي بنت بتقدر تقدم شكوى عند المدعي العام و بتتحول ل البحث الجنائي وتشتكي عليك شكوى ابتزاز وبتمرمطك مرمطه والقضيه هاي فيها بهدله و توقيف وسجن و حكم 
اوعى تفكر وتقول ما رح يجيبوني لا صديقي بجيبوك حتى لو من اسم مش اسمك حتى لو مش من رقمك حتى لو انك برى البلد اوعى تفكر انك الشب الحريص الحدق 
من فتره في شب خطيبتو تركتو لمشاكل عائليه هي اصلا ما الها دخل فيها الشب عمل حساب بإسم وهمي عالفيسبوك وصار يراسلها ويهددها بصورها وقال انا فاعل خير و رح افضحك مش عارف وين فعل الخير بهيك قصه والبنت اشتكت عليه وجابوه بعد يومين وصار يبكي ويترجى والبنت اسقطت حقها عنو بعد تدخل اهلو وعيلتو 
ف ليش تحط حالك بهيك موقف 
خلي كل حدا يوخد نصيبو و اذا انتا مظلوم ربنا رح يوخدلك حقك وما تقطع نصيبك ونصيب غيرك بهيك قصص 
مشان هيك اي بنت او حتى شب بتعرض لهيك موقف او قصه ما تخاف ابدا وما ترد وما تستسلم لهيك تهديد و عالسريع تقدم شكوى للبحث الجنائي و ان شاء الله ماحد يتعرض لهيك اشي 
هاد لينك صفحه الرسميه ل وحده مكافحه الجرائم الالكترونيه بالأردن يقود ويرأس الوحده الرائد رائد الرواشده رجل متعاون ومتفهم لأبعد الحدود وبالوحده في مجموعه ضباط شغالين ساعه على متابعه وحل القضايا 
توفى ريان وإحنا ما كنا قادرين نبين حزنا قدام تولين اكتئبت وبطلت تلعب وبطلت تدخل غرفتهم يلي كانت تنام فيها هي وأخوها ما كانت تقبل تحكي عن ريان وبتزعل كتير اذا شافتنا نبكي كانت لسه سبع سنين وكان صارلها سنتين معها فشل كلوي وكنا شايفينها عم بتمر بنفس المراحل يلي مر فيها اخوها بومنا العادي بنصحى الصبح بتروح تولين على المدرسه وبس ترجع بنروح تلات ايام بالأسبوع نغسل كلى بتاخد واجباتها معها على الغسيل وبتعملهم هناك زمان كانت تروح تغسل كلى وهي تركض وتلعب بس هلأ صارت تعصب وبتزعل وما بتحب تروح زمره دم تولين نفس زمره دمي امها وعملت الفحص وطابقت لحتى اكون المتبرع بالكبد والكليه حلينا مشكله المتبرع بس طلعتلنا مشكله انه العمليه ما بتنعمل بالأردن ولا حتى بأكبر المستشفيات بتصير عمليه زراعه كبد لحاله وكليه لحالها بس بحاله تولين لازم بعمليه وحده ينزرعوا الكبد والكليه تواصلنا مع مستشفيات برا واكتشفنا انه العمليه بتنعمل بمستشفى بالقدس بالضفه الغربيه بس انصدمنا انها بتكلف الف دولار يعني ما يقارب ال الف دينار اردني احنا صحيح عايشين ومش محتاجين بس فكره انه نوفر الف دولار ابدا مش من مقدرتنا الماديه او مقدره عائلتنا كلها عم بنعد الأيام وبنشوف تولين بتمر بنفس المراحل يلي مر فيها اخوها بس مربطه ايدينا ومو قادرين نعمل اشي بنآمن انه الإنسان اغلى ما نملك هون بالأردن ولإنه الإنسان اغلى ما نملك ساعدونا ما تضيع تولين من بين ايدينا زي ما ضاع ريان لأني ما عندي غيرها 
ام صفاء نشف ريقها و هي بدها تعرف القصه وعالفاضي 
طب جوزك سب عليكي طب ضربك طب دايقك 
صفاء قدامها صحن رز وماسكه معلقه وبتحط لقمه ب تم رمزي و لقمه بتمها وبتبكي وبتحكي حكي مش مفهوم وبتحشي ب تم رمزي رز و رمزي مخنوق اصلا وبدو يفلت من بين ايديها ومش قادر 
طب يما احكيلي ولا اقولك كلي كلي 
صفاء بديش اكل بديش اشي بديش اياه 
طب ولك احكيلي شو عملك 
صفاء انا الحق عليي دايره اخدم بالبيت واشتري و اربي و ادرس وانظف ومش مقصره معو انا حماره اصلا ب اني رضيت فيه كان زي الملاك زمان 
منا ياما نصحتك وعالفاضي بس انتي قلتي بنحر حالي اذا ما اخدتو ولك ليكون امو عاملتلك اشي مهو ما كانت بدها اياكي اصلا 
صفاء بتزيد عياط وبتوكل و رمزي فلت من بين ايديها ونزل تحت الطاوله وهرب 
صفاء ولك تعال ولك تعال يا ابن الكلب ولك تعال ولك مهو لولاك انتا كان زمان خلعتو ولك تعال لآجي اشرب من دمك 
رمزي قرب شوي صفاء شدتو لعندها وحطتلو معلقه رز بتمو 
بالليل 
ابو رمزي لا رن ولا سأل ولا مسج ولا رنه واتساب بالغلط ولا حس ولا خبر 
صفاء عامله حالها مش سائله مع انها خاف عقلها رسمي 
صفاء غيرت صورتها عالواتساب وحطت صوره مكتوب عليها بالناقص بعد نص ساعه ابو رمزي نزل صوره مكتوب عليها لحالي احلالي 
صفاء غيرت بالناقص وحطت يرحم ايام زمان 
ابو رمزي حط صوره زمن اول حول 
صفاء حطت ملهمش بالطيب 
ابو رمزي حط جاجه حفرت عراسها عفرت 
صفاء حطت مرجوعك لكندرتي 
ابو رمزي سلخها بلوك 
خف عقلها طارت من راسها قامت عن التخت زي المجنونه وقفت عالمراي اكلت باقي بكيت شيبس ومسكت التلفون و رنتلو مشغول 
كمان مره مشغول 
بعد ساعه مشغول 
بعد ساعتين مشغول 
كل متسمع جمله يرجى الانتظار تسب مسبه جديده 
وتبكي 
رجعت رنت لقتو عاملها بلوك 
نامت ع وجهها طب 
قبل متغفى تذكرت مسلسل سوري وحده زي قصتها 
قررت تجيب خط جديد و تختبر ابو رمزي و اخلاقو وتشوف شو وضعو تبعتلو من الرقم الجديد انها وحده حابه تتعرف 
من هبلها العالمي نزلت اشترت خط من المحل اللي بالحاره ومن عجقتها ناسيه انو ابن خالتو ل ابو رمزي شريك بالمحل هسا هي ما بتعرفو بالشكل بس اصلا ناسيه اشترت الخط و راحت 
ابن خاله ابو رمزي شب خبيث بعت مسج لأبو رمزي 
قول لإم رمزي تشحن الخط الجديد بدينار مشان يشتغل 
ابو رمزي بعتلو ماشي يا كبير 
هون ابو رمزي عارف انو صفاء جابت خط وبدها تختبرو مشان هيك ابتسم ابتسامه خبيثه وجهز حالو 
المشهد الجاي 
صفاء المسكينه وابو رمزي الخبيث 
ولك يا هبله قوليلو بعيد الحب بديش هديه يا عمي بديش دبدوب بديش ورده حمرا بديش عزومه عالغدا مسامحتك بكل هالقصص هديتك واصله يا غالي ما قصرت يا كبير يا عمي انتا صادق انتا بتحبني انتا بتعشقني عشق انتا مبلي فيي حتى النخاع انا اغلى ما تملك انا مصدقتك انا مقتنعه انا على يقين اف ام انك بتعشقني انا عروق قلبي مصدقه حواجب خالتي بتعرف انك بتحبني خلص فهمت شو رأيك تثبتلي هالحب كلو و تيجي تخطبني من دار ابوي 
واذا قلك مش فاهم بكون كذاب بس انتي خديه ع قد عقلو و ارجعي فهميه ياها وقوليلو 
شو رأيك تيجي تخطبني من دار اهلي 
وحاولي وانتي بتحكي تمثليلو الحركه بالإشاره 
لانو هاي الاسئله بتعمل صدمه وفقدان حواس عند الشب معلش اعذريه 
وركزي وانتي بتقولي تخطبني انك تعملي حركه تلبيس الخواتم ب ايديكي 
وكلمه دار اهلي اعملي حركه فتل الشوارب القصد فيها ابوكي يعني اهلك 
هون رح يقولك فهمت فهمت شو شايفيتني اطرش 
قوليلو لا يا عمري ع سلامتك انتا بتسمع دبه النمله وبتفهم عن ماشالله عليك بس لما بدك تنلخم بتنلخم 
واذا قلك اقولك اصلا عيد الحب حرام قوليلو طول بالك يا كبير هسا صار حرام بس سمعت سيره الخطبه 
انا والله بدي اهدي النفوس مش اكتر يعني انا شو جاييني بالعكس انا بس بدي ياكي تذكريه انو الحب مش دبب و هدايا و اغاني وسينمات و افتحي بسرعه بسرعه ع روتانا في اغنيه مني الك 
وما بدي صاحباتك يضلو يسألوكي شو ما اجا سعيد خطبك 
وتضلي تقوليلهم الشهر الجاي والشهر اللي بعدو 
وبديش يوخدو سكرين شوت لجوابك ويذكروكي فيه بعد شهر 
خلص بكفي قوليلو هديتك عندي هوه خاتم خطبتنا 
وشوفي بعدها اصول الهروب التكتيكي للشاب المكسيكي ابو الحب الحكيكي اللي مارح يسأل فيكي 
اما بالنسبه للمتجوزه 
يا حصتي جوزك يلا متذكر عيد ميلادو بدك ياه يتذكر عيد الحب اقعدي واهدي عحالك وروحي شوفي ابنك ليش بعيط 
انا لو معي مصاري بتردو علي 
انتو بتعرفو شو السبب الرئيسي اللي خلى صفاء تروح تحرد عند اهلها وهيها صارلها اسبوعين عند اهلها ماكله شاربه جاليه منظفه طابخه معزله مكنسه مضبضبه ماكله هوى 
و رمزي ابنها معها و انتو عارفين رمزي عباره عن مصيبه و ابو صفاء زلمه خلاقو ذيقه وبتحملش اصلا ما صدق متى ولادو تجوزو كلهم مشان اصلا يقدر يعيش هو و ام صفاء شوي لحالهم وهو اصلا متقاعد يعني فش بوجهو غير قنوات الاخبار و ام صفاء بتتفتل قدامو على بزر و مكسرات وفواكه وقصص 
فوق كل هاد ابو رمزي مش سائل ولكو حتى ولا رنه ولا مسج ولا حتى من المتصلون الآن عالواتساب فوق مهو الحق عليه كمان عايش الجو و تاركها طب يا ابن الحلال مهي مسكتك مسك اليد باعت مسج واتساب ل ابو العبد الغالي كاتبلو فيها وانتي من اهلو حياتي بحبك 
شو مستني من صفاء تقولك 
برضو هي بتحس يعني اشي و منو واللي زاد المصيبه انك نكرت وحلفت انك كاتب هالحكي لأبو العبد 
ابو العبد صار حياتك يا ابو رمزي 
من وين لوين لتقول لأبو العبد بحبك 
يا عمي اعترفلها احسن م تستغبيها 
ولما حشرتك وقالتلك يلا رن ع ابو العبد قدامي قلتلها معيش رصيد قاعد بتكذب يا ابو رمزي منتا عارف انو خطك مش طبيعي يا ابو رمزي 
طب اقولك رنلها واتساب يا ابو رمزي 
برضو ابو رمزي كذب وقال مهو بخصمو ليرتين ع رنه الواتساب 
قامت صفاء ركاض ورنت ع اخوها فريد مهو بداوم بمحل موبايلات فريد ابعتلي بطاقه ام الليره هسا قلها حسابها ع مين يختي نكسها الكلب قالتلو بتوخدهم مني قلها لا انسي بداينش ولا نسيتي بطاقه امبارح 
وسكر الخط 
صفاء كبست معها دخلت عالغرفه ونطت نطه مشان تقدر تمسك طرف الشنته اللي فوق الخزانه من ثاني نطه مسكتها و وقعت ع راسها 
فتحتها عالتخت وطالت من الخزانه كم لبسه وسحبت الشاحن من الكهربا ورمتو بالشنته وسكرتها كل هاي العمليه وهي بتحكي حكي مع عياط مش مفهوم ينعن اصلا هوه انا حظي اصلا ينعن ولكو فوق منا ينعن بخدم فيه الكلب ينعن اصلا وبالحالات هاي دايما سحاب الشنته لازم يعلق وتشدو وتسب 
ومسكت ايد رمزي رمزي ايدو مشدوده ورجل عالارض ورجل طايره وماسك خياره وبوكل فيها ولابس الحفاي عالشقلوب وبتلولح يمين وشمال 
وهي طالعه قالت خلي ابو العبد ينفعك وطلعت وخبطت الباب وقعت عنو العين السحريه 
وتخبت شوي ورى الباب تسمع شو رح يحكي وهي مسكره تم رمزي بإيدها وبالخياره ورمزي وجهو احمر ومدمع ومش قادر يتنفس بحاول يقرصها من رجلها عالفاضي 
ابو رمزي قاعد مكانو واعصابو بارده مسك الموبايل و رن ع ابو العبد ونام عالفرشه وجهو للسقف وايدو ع كرشو ردت ابو العبد 
ابو العبد غريبه رانن وانتا عندها 
ابو رمزي لا مهي انقلعت 
بهاي اللحظه بطلع صوت صفاء من ورى الباب قلعه تقلعك ياكذاب 
يتبع مشهد بدايه تعارف صفاء و جوزها 
مطلوب مايك عدد لأستوديو يسعد صباحك للضروره 
يا اخوان بس سلكونا فيه لأغنيه صغيره وبنرجعو 
يعني نروح ندق عالتلفزيونات الي جنبنا نقولهم بتسلم عليكم امي وبتقولكم اعطونا مايك بس لأغنيه وبس يجي ابوي ويجيب مصاري بنرجعو 
يا اخوان مين خبى المايك سيبونا من المزح هسا احنا عالهوى يلا طلعوه بسرعه 
لانو احنا عاملين لقاء مع مطربه فما اتوقعنا انها تغني مشان هيك فاجأتنا وطلبت مايك 
طب يا عمي حطو فاصل حطو اعلان طب حطولنا مقطع من ابو عواد حطو اي اشي طب اطفو الكاميرا طب حدا يقطع الكهربا عن الاستوديو حدا يعمل اشي طب رشو مي وملح طب بخرو الاستوديو طب باي 
ملاحظه 
مشان ما نظلمهم 
بعد الفاصل جابولها مايك بس مش شغال 
ئيي اعطونا مايك اعطونا الطفوله اعطونا اعطونا فضحتونا 
تحيه خاصه جدا جدا لكل ام ابنها جاب ولما سلافها يرنو عليها من الضفه ويسألوها شو صار 
تقولهم مإحنا من امبارح وصلتنا نتيجتو الحمدلله و اعشار 
تحيه خبيثه من تحت لتحت للي كان يقول انا راسب و ادعولي انجح لأني خبصت ب مواد 
وعالنتائج جاب 
كيف الوضع شو النتائج وين الناجحين وين الحلوان اصدموني 
ان شاء الله وزير التربيه والتعليم الجديد ما يفقع مرارتنا بموعد نتائج التوجيهي 
ان شاء الله يحدد يوم وتاريخ معين 
ان شاء الله ما يعيش جو الحزازير 
اعلن الوزير ان النتائج لن تتعدى الاسبوع الاول من دوام المدارس ولن يكون التاريخ رقم فردي ولن يكون يوم ثلاثاء وسيكون الجو ماطرا مع هبوب زخات من المطر 
هي متى النتائج صحيح 
مهو يعني شو هالسبب القوي اللي بخليك صاحي لهسا 
ليش كنت صاحي انت لما نزلت البوست 
عن كميه الأفلام الي حاططها ببالي لأحضرها عن كميه الروايات الي محطوطه للقراءه عن كميه القلق الي مش مخليني اعمل اشي غير اني صافن بسقف الغرفه الكئيبه 
الي مريض سلامتوا الي تعبان بواسيه مستشفى السايب 
معاذ 
نعم 
يزم نيالك بتعرف 
لا والله ما حصلي الشرف ليش نيالي 
لحيتك كثيفه يزم ومافيها فراغات 
قل اعوذ برب الفلق عينك ع لحيتي 
لا يزم بس كيف كيف هيك 
من عند الله يارجل 
لا لا احكيلي شو السر 
يارجل سر شو 
انه لحيتك كثيفه وبتطول بسرعه 
اسمع لحيتي تقع على بشره استوائيه وبسقيها كل يوم مرات وبستخدم لها سماد طبيعي 
جد ومتى بتزهر 
يخوي بعد عينك راح تقلب خريف وتتساقط يارجل شعب عينه شو بدك بلحيتي 
جلست ميرا امام النافذه في يوم مشرق 
هو كان بسمط سمط من الشوب 
بس عشان البرستيج وهيك 
تتأمل الأشجار والعصافير المزقزقه 
ميرا ساكنه ع شارع رئيسي وقبال بيتهم فش الا شجره زيتون وحاويه رايحين عجالها بس برضو عشان البرستيج 
وفجأه مرق بائع الورد 
قصدك بياع الخضره 
اه يزم اختصر خلينا نكمل 
فنادت عليه ميرا وقالت بكم هذا الورده الحمراء 
قصدك الفجل 
يزم اه اه الفجل ولك اسكت 
فقال لها مبتسما بسبعه دراهم انستي 
انستي ولك ميرا ام كشه انستك وال قرش صاروا سبع دراهم 
يزم بحيات الفجل تخرس 
المهم يخوان ميرا اشترت الفجل 
قصدي الورده الحمراء وعملت جمبها شوربه عدس لجوزها 
وجارتهم شمطتها اسفين انها ضحكت للخضرجي بياع الورد وبعد ما شمط جوزها العدسات كلهم طلقها 
وأصلا اسمها مش ميرا وبس 
طب كمل يزم عجبتني القصه 
يزم انقلع فقست مودي كله 
طيب ياعبود بعرضك شو موهبتك بتغني 
لالا الغناء حكي فاضي 
بترقص 
لا يزم 
بتعمل خداع بصر وسحر وهيك 
لا لالالا السحر حرام 
شو يعني طيب جمباز 
لا 
يا عبود ان شاء الله احلام تطلع لك بالمنام اذا ما بتحكيلي شو موهبتك 
لا بخاف تحسدوني 
يزم تف عليك طيب بتمثل احكي والله ما بحكي لحدا 
وعد 
وعد شرف والله مابحكي لحدا بس احكيلي يزم 
عبود انا كمان عندي موهبه 
جد شو هي 
بعرف اقتل بإيد وحده 
طبيبه اسنان كيف ليش ماحدا بعرف 
طيب ليش مستغرب انت يا مكيود 
انا انا مكيود 
اه انت ليش غيران منها 
ياعمي مش غيران بس اعتقد الطبيب بكون تخصصه بالتوجيهي 
طيب ماشي ومالها اسيل جابت معدل بالتوجيهي 
اه بس ولك ادبي ادبي 
المهم دكتوره 
ولك دكتوره اسنان بتخصص ادبي كيف 
ولك يا غبي مالك ابوها 
ولك والله لو ابوها ما بتطلع دكتوره بتخصص ادبي 
ياسيدي انت اصلا غيران منها ومكيود وانت نفسيه ماشي ويلا باي يا نفسيه 
مش عيب الخميس وكلكم عاملين حالكم نايمين 
شب ازعر ماخد الحياه يعني بتسأله راح تنجح بالتوجيهي بجاوب بكل ثقه 
خاوه 
ورغم هيك رسب بكل المواد 
ولما سألوه ليش رسبت 
جاوب باستهتار يزم 
يعني مش 
لالا بس انا كنت مشغول ايام الامتحانات 
بشو 
مش عارف بس هيك بسمع رجال الأعمال بحكوا 
اه يعني انت بدك تصير رجل اعمال 
خاوه خاوه 
الو اه حموده وينك 
اه يا كبير هيني ما ضل معي ولا جوز جرابات تعال بسرعه جيبلي دزينه جرابات 
و10 دزينات مشكل 
سبونج بوب وبرشا والريال 
بنت هبله 
اكبر طموحها انها تتجوز 
كان عندها بالزواج لدرجه 
انه لو تقدملها بسه قطه بتوافق 
يعني اذا بياع الغاز جايبلهم جره غاز ودق عالباب وفتحت له من غير ما يحكي الزلمه ولا حرف بتحكيله اه موافقه 
ع شو عفوا 
مش انت جاي تخطبني 
لا فاهمه غلط انا بياع الغاز 
طيب عادي ركب الجره واخطبني 
طيب شو رأيك تركبي انتي الجره واروح اكمل انا شغلي 
طيب بتكمل شغلك بعد ليش مستعجل 
ياعفو الله شو هالبلوه 
هلا انا صرت بلوه خلص 
طيب انتي طالق منيح هيك يلا سلام 
هيك بسرعه هانت عليك العشره دقايق حب وغرام وشهر عسل هانوا عليك وطلقتني يا 
انا كل الي مزعلني انه بياع الغاز مات جلطه وهو بعز شبابه 
دايما بالمسلسلات او بتكون احلى منها ف بيجي واحد بحكي انا بحضر مسلسل او 
يزم مين سوسو اذا البطله اسمها 
برد بكل ثقه يزم البطله اصلا المخرج حمار لازم سوسو البطله 
فعلا معك حق المخرج حمار 
يا مخرج انا بقول توخد هالشب الغانم 
وخليه يختارلك البطلات ع 
ومش غلط اذا بتجوزه وحده منهم 
الفيسبوك اتاح لنا نعيش مع مرحله الحمل عند البنت المتزوجه 
من عند اشعر بالدوخه والغثيان 
لعند صوره الاشعه وهي بالشهر الرابع 
لعند 
لعند صورتو وهو عمرو دقايق 
الله يرحمك يا ستي كانت تحمل و تولد و فش حدا عارف حتى سيدي الله يرحمه يشوفها نصحانه يتغير عليها 
تشوفو تغير تقولو انا خلص لازم اقولك انا حامل بالشهر السادس يقولها كان حكتيلي فكرتك بطلتي تهتمي بحالك تقلو ولك والله خجلانه تعرف 
لما بدها تولد كانت تبعت سيدي عالهسي يجيب الدايه ويطلعها بنص الليل و يطلع معها ابنها حرس يمشي سيدي قدامها وتمشي وراه تدخل تولدها تحمل الولد من رجليه وتضربو كفين ع وتقلها مبروك سيدي يحط بإيد ابنها ليرات حمرا قد صفحه جريده الوسيط 
وكل القصه عالساكت بس نسوان الحاره عارفين مشان المباركه والقرفه وهيك يجو وحده وحده اللي تحط بالكوفليه ليرتين نقوط واللي تدحش برقبتو سنسال ذهب اخف من نسمه الهوى واللي تقرأ قرآن عليه واللي تجيبلو بلوزه صوف كاينه مشتغليتها لإبن بنتها بس طلعت بنت 
بهداك اليوم ستي بس كانت ترتاح وتوكل حصريا كبده مشان الغزا يعني الغذاء 
تاني يوم ترجع للحياه الطبيعيه وسيدي يرجع نفسيه زي اول خلص دلعها يوم وخلص 
الايام هاي البنت لما تحمل لازم كل اللي حواليها يحملو معها بتحسها بتحملهم جمايل كلهم ضغط نفسي للكل جوزها اخوانها خواتها امها ابوها اخوانو خواتو حماتها بنات حماها وحتى البنات اللي ع جروب الواتساب وجروب بنات العيله وجروب صبايا وبس وجروب صحبه الجامعه 
اصلا بس تكتشف تكتشف انها يمكن يمكن حامل بتبطل تقدر تمشي وسعولي مش قادره يما مش قادره ابعدولي وبتصير تمشي بالعرض ابعدو عني مشوبه مشوبه ابعدو وتقعد عالكرسي ع ظهرها زي جورج وسوف 
وتلقائيا تلقائيا بتحقد ع جوزها كيف ليش بتعرفش 
وبتسجل ب حصص يوچا و باليه ولك ستي كان اليوچا عندها غسيل التنكات والباليه تلقيط التين 
و قال شو بدها فيتامين وبروتين وحديد ولازم توخد ثاني كربون الجبصين 
ولازم توكل كيوي مشان اصابع الجنين 
و تمر مشان رموش الجنين و زيت زتون مشان شعر حواجب الجنين 
وكل اسبوع فحص وتشيك والتنفس والنبض والشرايين ولازم تبعد عن كل اشي عن اي اشي 
ولما تولد لازم ترتاح جسديا ونفسيا ومنطقيا لمده سنين والولد لازم يتوفرلو اجواء هادئه وجو مناسب جدا 
طب ليش زمان الولد بس يكبر كان يحمل شوالين سكر ع ظهرو ويركض فيهم ويزرع ويحصد ويبيع ويشتغل عن زلام 
والولد حاليا الموبايل ثقيل عليه واذا سخن بغمى عليه واذا عطس بخبط راسو بالارض 
اكبر صدمه بعمرك لما بتكون ماشي 
خلف سياره تدريب سواقه 
والسياره رايحه يمين يسار 
ومش عارفه وين تمشي 
بتحس انها بتحاول لفوق 
وانت قربت تنجلط 
وكل الي مصبرك اللافته المكتوبه عليها 
احذر تدريب سواقه 
وبس تطلع روحك ويجي الفرج وتتجاوزها بتلاقي 
شخص واحد بالسياره 
يعني هاي المدربه 
طيب بشرف امك كيف هيك 
يعني جد جد جد في اجيال تخرجت سائقات تحت ايديكي 
ولك انت كبيرك تسوقي وياخوفي الحمار هو اللي 
وانا بقول ليش كثرت الحوادث عنا 
يعني اذا شو بتتوقع يكون 
البنات جننونا بقصه انو اذا الشب اشترى كاميرا جديده بروح بكتب وظيفتو 
هسا البنت اذا سشورت شعرها وزبط معها او اذا حطت مناكير وطلع زابط او اذا حطت كحله ع عيون خالتها مشان الحفله و طلعو حلوين 
بتنط عالفيسبوك بتكتب وظيفتها 
ولك عقوله المصريين جتك نيله يلي تتشكي ببطنك 
و يي اذا اجاها بلوزه من تركيا من عمتها ولبستها وتصورت واجاها عليها لايك 
بتروح ركاض بتكتب الوظيفه 
انتي خدي هاي جتك وكسه توكسك اكتر مانتي موكوسه 
فش بعد البنت اللي كاتبه 
هاي اميره هاي اتركوها بحالها 
تحيه خاصه جدا جدا لكل حدا بتحط قدامو كاسه شاي بتغلي غلي سخونه وبشربها ب ثواني تقول زورو صاج 
وفي منهم اللي بتفرقش معهم جاي ضيف جاي عزومه جاي جاهه بمسك كاسه الشاي وبقلبها بحلقو وبحسك انها كاسه بيبسي يعني لو يوخد راحتو شوي يمكن يحكي اح بس يخلص 
و تحيه ثانيه ايضا لكل حدا بوكل و بستحيش عادي حتى لو قاعد مع عميد شؤون الطلبه عادي يا عمي جوعان حلو عني بتلاقيه بفرم فرم زي الجرار هاد اللي بحصد قمح اللي بس يخلص اكل بحط مخده وراه وبركي عليها بتحسو كان يركض مش كان يوكل 
خصوصا البنت اللي بتحسها جراده وهي بتوكل وبتفقد كل حواسها الخمسه وهي بتوكل ولك يا سناء يا سناء سناء مالك انجنيتي هو الاكل بدو يهرب طب خدي نفس عيب عنا ضيوف 
يما داكل داكل صارلي من الصبح مش ماكله ومحاضرات وامتحانات و مواصلات شو اعمل 
لا وبس تخلص بتقول جاي عبالي اشي مالح 
هذه التحيات غير شامله الشخصيه الخبيثه الساهيه اللاهيه اللي بتقولو بدنا نوصي ع اكل بدك بيقولك هو انا ما اكلت بس جد مش جاي عبالي يعني نوصيلك ع وجبه لا لا بديش بس خلص بنقرش معكو بطاطا طب اذا هيك خلص بنوصيلك ع صحن بطاطا اوك ماشي 
وبس يوصلو ال وجبات وصحن البطاطا بوكل الوجبات والبطاطا والكياس الفاضيه وبوكل كياس الكاتشاب الفاضيه واذا شد حيلو شوي بوكل مال ايتام 
الله يعين المتجوزه و جوزها كثير زنخ بهاي الاوقات 
سهران ع النشره الجويه وبصوت عالي وهي بالمطبخ وهو ساكن بعمان بسمع بالاخبار انو الطريق مسكره بعجلون وبصير ينادي عليها 
صفاء ولك صفاء صفاء تعي اسمعي 
بتيجي صفاء معها معلقه كبيره ع طرفها عدس 
شو في مالك بتصرخ 
وهو بكل بروده اعصاب وماسك الريموت بيقولها 
بيقولو الطريق سكرت بعجلون من الثلج 
اه يعني انا شو دخلني الغي روحتي ع عجلون يعني ليش هو انتا عمرك اخدتني مكان صارلنا متجوزين تلاف سنه رحله رحله عالبحره عمرك ما اخدتنا 
طبعا هو دان من طين والدان الثانيه من عجين بعلي الصوت اكثر وبطنش بترجع هي عالمطبخ 
صفاء ولك صفاء صفاء يا صفاء 
ولك نعم نعم نعم شو بدك مشان الله شو بدك 
افتحي شباك المطبخ عندك شوفيها بتندف ثلج 
هي بتقول بصوت واطي ان شاء الله بندفوك تقرير تنحبس فيه سنين امن دوله 
ولك صفاء شو بتحكي صفاء 
بترد اه اه بقولك الثلج سانطي برى 
بقولها ولك مش حكتلك رح يمسك وبمسك التلفون و برن ع امو اه يما ثلجت عندكو عنا مترين بدكو اشي كاز كاز في يلا ديرو بالكو 
صفاء ولك صفاء صفاء 
صفاء ولك يعدمني ياك انتا وصفاء واللي سماني صفاء انتا ما بدك تخليني اكمل هالعدسات 
شكلو السبت عطله اعملينا بوشار او بليله بليله او هاتيلك حبتين كستنا ولا مضلش او اسمعي سحلب بدنا سحلب في دوراي 
صفاء اه مهو انا الي ايدين منتا قاعد بمطعم شو رأيك اذبح خروف 
ولا اقولك الولاد نامو اشتقتلك تعالي اقعدي جنبي 
صفاء طب والعدس يا ابو رمزي 
ولك تعالي يلعن ابو العدس لاحقين عالعدس يا بطه انتي 
صفاء بدلع بطه بعينك صاحباتي بنادوني الفراشه وحياتك 
بيجي ابنو رمزي من بعيد يركض 
بابا بابا بابا يوم الاحد عطله 
الله يلعن ابوك ع ابو اللي خلفك منيح 
حلفو يمين انو رمزي داوم بعز الثلج لحالو وبدون مصروف لمده سنتين 
شو لازم تكون مشان ما حد يزعل منك وترضي جميع الاطراف وجميع الاديان وجميع الطوائف وجميع الآراء والسياسات والشعب والعيله والقرايب والاصدقاء 
اذا كنت صادق الكذابين بزعلو 
اذا كذبت الصادقين بقلبو عليك 
اذا كنت حرامي الشرفاء بهدرو دمك 
اذا صرت شريف الحراميه بحاربوك 
اذا انتي نباتي جماعه اللحوم بحكو عليك 
اذا صرت من جماعه اللحوم جماعه الرفق بالحيوان بقولو عنك مجرم 
اذا وقفت عاليمين اللي واقفين عاليسار بطخو عليك 
بتروح عاليسار جماعه اللي عاليمين بكفروك 
بتصير معارض بتصير خاين 
بتبطل معارض بتصير سحيج 
بتحمل موبايل سامسونغ جماعه ايفون بقولو عنك نفسيه 
بتشتري ايفون السامسونغيه بقولو عنك نفسيه 
بتتجوز العزابيه بقاطعوك 
بتضل عزابي المتجوزين بفضحوك 
بتطلق بقولو عنك ضد المرأه 
بتوقف مع المرأه بقولو عنك رخيص 
بتحمل ابنك عن مرتك بقولو محكوم ورخيص 
بتخليها تحمل ابنك بقولو داعس ع مرتو ومعذبها 
بتخلي الولد يمشي بقولو تاركين الطفل يمشي ويتعب 
بجيك ولاد بقولو بكفي خلفه 
بتخلفش بقولو عنك مريض 
بتسأل عنهم بقولو عنك حقنه و وجعه راس 
بتزبلهم بقولو عنك عاطل وشايف حالك 
بتهتم بزهقو 
بتهتمش بزعلو 
بتسب وبتطول لسانك بقولو مش مربى ولسانو وسخ 
بتسكت بقولو عنك اهبل وبتعرفش تحكي 
بتحط ميك اب بقولولها متبرجه 
بتحطش ميك اب بقولو عنها مش مهتمه بحالها 
بتشرب بقولو عنك هامل 
بتشربش بقولو عنك مش زلمه 
بترقص بقولو عنك مخلوع 
بتقعد بقولو عنك مش اجتماعي 
ب بقولو عنك شسمو 
بتندعس بقولو ابصر شو كاين عامل 
بتندعسش بقولو محظوظ يلعن عرضو 
هاد كلو غير جماعه اللي بقولولك انتا عالجنه وانتا عالنار هدول لحالهم بدهم مسرحيه 
طيب اين يذهب الواحد 
بيقولو انو شركه الواتساب بدها تعمل تحديث قريبا اذا عملت سكرين شوت رح يبين انك عملت 
اكلنا هوا كيف بدنا نمسك مماسك 
كيف بدنا ننقل حكي 
كيف بدي افرجي مصعب شو حكى عنو خليل 
ولكو كيف هبه بدها تثبت لبنات خالتها انها ما جابت سيرتهم 
طب كيف نمروده ومش معيوده بدها تثبت لكل العيله انو بنت حماها هي اللي تحركشت فيها 
طب همه الواتساب ناسيين انو ام صهيب باعته صاحبيتها اللي بالإمارات مشان تسرح بجوزها وتثبتلها انو بخونها وبتستنى يبعتلها جمله صباحك احلى من صباح مرتي النكده ولولا ابني صهيب كان زمان تجوزت عليها طب يا عمي يستنو شوي من هون لتثبتلها انو خاين 
هاي مؤامره من الواتساب مشان ما نعمل مشاكل بدهم يقضو عالمتعه بحياتنا بدهم يقتلو النفاق الاجتماعي عنا طب ليش ليش اتركونا بحالنا مش بكفي الحكومه بدها تطرقنا ضريبه عالواتساب 
يعني انتو والحكومه علينا 
طب مهو بكل موبايل من موبايلات الشعب الاردني في فولدر فيه اقل اشي صوره سكرين شوت بنستعملها عند المشاكل او المواجهات هدول راسمالنا يا عمي 
ما بزبط خلود تحلف ل سمر انو رأفت خطيب سمر كان اونلاين الساعه بالليل مع انو سمر فاهمه انو رأفت نايم من الحدعش 
اذا ما عزت حلفانها بسكرين شوت ما حد بصدق 
يا عمي ما حد بصدقنا بدون سكرين شوت 
سكرين شوتاتنا راس مالنا 
اتركونا بحالنا انتو والحكومه 
ملاحظه هامه 
هسا رح تنط وحده خاطبه تكتب 
عفكره في كثير ثقه بيني وبين خطيبي وما بتفرق معنا هالشغلات وانا بصدقو وهو بصدقني بدون سكرين شوت الله لا يحرمني منو 
ان شاء الله بتنطسي بنظرك 
الواتساب قصه قصه نفاق اجتماعي مش طبيعي بكون فيها اقل اشي عشرين واحد عباره عن اخبث عشرين بالعالم 
وفش مجال للهروب من الجروب ابدا فش مجال حتى تمرض فش مجال ما تفتح كل الرسائل 
و يا حبيبي لما يكون الجروب ستاتي ويكون اسمو بنات العم او كناين ام مجدي او صبايا العيله او امهات مدرسه الياسمين او سلفات و عدايل او نمرودات ابوهم او مثلا حيايا بس طيبين 
و يا حبيبي اذا وحده طلعت من الجروب يا حبيبي عالوقعه اللي بتوقعها يا حبيبي يا حبيبي 
سماح غادرت المجموعه 
نسمه منيح انها طلعت 
هبه انا اصلا مش طايقيتها 
عبير اصلا لو ما غادرت كنت انا بدي اغادر 
نسمه لا حبيبتي منيح انها غادرت 
هبه عبير تحكيش هيك انا اصلا بحب هالجروب عشانك 
عبير شكرا حبيباتي 
فرح سماح غادرت واخيرا 
هبه اه غادرت ان شاء الله تروح وما ترجع 
نسمه عنجد انها زنخه 
نسرين يا جماعه سماح بعتتلي بتقول رجعوني عالجروب لانها طلعت بالغلط 
تم اضافه سماح على الجروب 
نسمه نورتي حبيبتي 
هبه اشتقنالك سموحه 
عبير اذا ما رجعتي كنت بدي ارجعك خاوه 
نسمه سماح الجروب بدونك بخزي 
فرح انا بعشق الجروب مشانك سماح 
سماح شكرا حبيباتي 
اما جروبات الشباب 
بكون اسمو مسبه شباب او شله ال 
واذا ابراهيم غادر 
رجعوه هالكلب رجعوه 
وبس يرجع 
بمسحو فيه الارض 
شو وين طالع ولا مين خلتك تطلع حبيبتك مانعيتك 
وبضلو يعلقو عليه سنه و بغيرو اسم الجروب 
ابراهيم الرخيص 
دايما لما يسألوني كيفك بتذكر انو امي بخير فبجاوب انا بألف خير 
لو لقيت ابريق شاي قديم خربان ومسحت الغبره عنو وطلعلك المارد وحكالك يا غالي اطلب طلب بس بدون مصاري ترى الوضع تعبان ومعيش اكل 
شو بتطلب منو 
ملاحظه اللي رح تكتب رح اطلب منو دير بالو ع خطيبي 
رح اسلخها بنفس ابريق الشاي ع صباحها وشكرا 
من فتره كتبت سؤال مين حابب يربح اشي 
نطت وحده شكلها خاطبه جديد كتبت انا ربحت خطيبي وما بدي من هالدنيا غيرو 
دخلت ع بروفايلها لقيت الصوره ما غيرها تبعت الخواتم 
بعد فتره عملنا مسابقه فيها جائزه موبايل 
لقيتها بتشارك وبتلم لايكات وبدها تربح 
بيني وبينكو انا توغوشت وقلت شو القصه يا عمي عالحساب ربحانه خطيبها وبدهاش اشي شو عدا ما بدا 
رجعت دخلت ع بروفايلها لقيتها شايله صوره الخواتم وحاطه صوره بدالها مكتوب عليها حسبي الله ونعم الوكيل 
ف ادركت حينها انو الامور خربانه مع جائزتها من الدنيا 
حاس انو الحكومه زعلانين منا لأنو في مديونيه 
طب والله احنا ما عملنا اشي 
احنا مساكين احكولنا ندفع بندفع احكولنا بدنا نرفع بنرفع معكم اذا بدكم احنا اسفين جد اذا زادت المديونيه طب احكولنا شو نعمل بنعمل الضريبه وبندفعها ومخالفات سير بندفع وكاميرات سرعه مش ضايل غير تحطوها ع باب الحمام يا عمي احكولنا شو بدكم واحنا جاهزين بس تزعلوش 
طب اعذروني يا حكومه عهالسؤال وتزعلوش مني 
امانه الله عليكم احنا عمرنا اعترضنا ع قرار 
عمرنا قلنالكم ثلث الثلاث كم 
طب ليش هيك انتو ئاسيين 
بدكم نعمل تمرين المعده عالواقف بنعمل اطلع اضغط عالبرنده بطلع بدكم نرقص بنرقص بالشباحات في شب صاحبي اسمو موسى الكهربا سموه الكهربا لأنو برقص اجنبي وبعمل حركه المتكهرب اذا بدكم بخليه يرقص لما يعرق او يصفرن شو بدكم 
صار نفسي اقرأ اي خبر في كلمه تخفيض 
فش اشي بنخفض عنا غير درجات الحراره 
طب سؤال فش عندكم تنزيلات ع اشي زي محلات الاواعي طب فش عروض طب اضحكو علينا مثلا خفضو الطحين وارفعو الخبز 
انا اسف مش تزعلو مني امانه ما حدا يزعل امانه انا عارف انكم مساكين ومش بإيدكم ولازم ترفعو الاسعار 
اه اه وبعرف انو المصاري مش رايحين لدار ابوكم او لمرسيدساتكم بعرف انكم زعلانين وانتو بترفعو والله بعرف 
انا بس هيك مجنون وبحكي معلش بس بقول وبفضفض مش تزعلو انا اصلا بحكيش بالسياسه انا اصلا شو دخلني 
احنا اسفين كلنا اسفين مش تسلخوني اسفين 
يا اخوان في واحد من شهرين بحكي مع وحده من الإمارات مسميه حالها الشيخه ابصر مين ال ابصر شو المهم صاحبنا انبلى فيها وانا شيخه وانا بدي ارفعك فوق وانا بدي امن مستقبلك بدي اعملك شيخ ابن شيوخ بدي امسك شركاتي وتصير المسؤول الاول والاخير عن كل املاكي 
المهم الشب قلبو رهيف طبعا هو متجوز و عليه ديون وماكل هوى قالتلو تعال يا غالي احجز اول تذكره وتعال ع ابو ظبي تعال على صندوق علي بابا 
الحزين هو ما صدق و لم حق التذكره من هون و هون و زبط امورو و اول طياره ع ابو ظبي 
طبعا احنا سألناه ولك وين رايح قال في مؤتمر اقليمي طبعا هو على حفل طهور ما باخدو اصلا ع صلحه طوشه ما باخدو 
ولك يا ابن الحلال الدنيا شتا وين رايح قال لا انا وصلتني دعوه عالمؤتمر ولازم اروح 
قلنالو ماشي المهم 
صارلو اسبوع هناك مقضيها بنام بالجوامع وبحاول يرجع مش عارف بقلو ولك والمؤتمر قلي يلعن ابو احسن مؤتمر ضليت وراه لما اعترفلي انو واحد هندي كاين يسرح فيه من بروفايل وحده وبس وصل هناك عملو بلوك وهيو داير الحزين مش لاقي حق التذكره 
والهندي سالخو بلوك من يومها 
ديرو بالكو يا اخوان من الشيخات 
كل عام وانتم بخير جميعا 
سنه خير و امان و راحه و هداه بال و مصاري و رزقه و ليرات و سفرات و روحات و جيات وطشات ورحلات و نشاطات ترفيهيه و سياحه و راحه و مفاجآت و حياه سعيده 
و ان شاء الله سنه بتكون خاليه من الحسودين والحقودين والمكيودين و الكرانيب والنفسيات المحمضه 
و ان شاء الله يكون مافيها سرقه و فساد و رفع اسعار و واسطات كذابه و زبطلي هالشب يا كبير 
ونخلص من النق و الحسد و ديقه العين ونخلص من الكذب والفتنه والعنصريه و المؤامرات والتخريب و ان شاء الله مايضل احتلال ب اي مكان ترجع فلسطين و تهدى سوريا وتزبط مصر وتستقر ليبيا و تزبط امور اليمن و ترجع العراق زي زمان ومايضل ولا رصاصه ب اي مكان 
و ان شاء الله السنه الجاي ما يضل زعل بين الاصحاب والاخوان واللي زعلان مني يسامحني واللي زعلتو بكلمه ينساها واللي مزعل اخوه يصالحو واللي بحكيش مع اختو يروحلها واللي غيران من ابن عمو يسامحو واللي مش طايق مرتو يحبها واللي زعلانه من جوزها تمرقلو ياها هالسنه 
اكيد مرق عليكم وحده راحت اسبوع ع اميركا رجعت تحكي انجليزي وبتفهمش عربي 
اكيد طبعا مرق عليكم وحده راحت سياحه ع شرم الشيخ رجعت تحكي مصري و دلوقتي و ازيك 
اما وحده تروح ع دبي يومين مقابله شغل و ترجع تحكي لبناني 
عنجد اشي بحط العقل ب الكف 
انا ما بقهرني الا اللي بكون معك منكد وعايش الدراما ومش طايق الدنيا وشوي بدو ينتحر 
ومع الناس مبسوط و بضحك وامورو تمام والحياه سعيده 
بتقولو يا ابن الحلال منتا مبسوط وبتضحك ليش بس تحكي معي بتقلبلي الحياه سودا بيقولك لأنك انتا عزيز و غالي علي ف لازم اكون ع حقيقتي معك و امثل عالناس 
وحد الله يا عزيز وغالي لا بالله عليك هو انا عشان عزيز وغالي بدك تنكد عليي عيشتي لا يخوي بديش اكون لا عزيز ولا بطيخ عاملني زي اللي مش عزيز و غالي و تنكدش ع اهلي 
هو انا مشان عزيز عليك لازم اتمرمط معك 
يخوي انا من حقي ك مواطن اني اعيش براحه بال حل عني 
صباح الخير يا الكل حط الحق عليكي يالحزينه مع انو ملكيش دخل احنا المايلين حقك علينا يا غاليه خلص يعطيكي العافيه روحي انتي و ناولينا خلينا نفرمها فرم و نمرمغها مرمغه ونحط الحق عليها 
والله اللي بختو مايل فش سنه بتعدلو حتى لو كانت 
صباح الخير ايها الكويسين 
لما يصير اشي بتونس افتح عالتلفزيون التونسي بتفهم القصه 
يصير اشي موزمبيق افتح تلفزيون موزمبيق بتفهم الطابق 
لما مشكله بتصير بمصر بتفتح عالسريع عالتلفزيون المصري بتفهم شو صاير 
اما لما يصير مشكله بتتعلق بالوطن بالاردن لما تلاقي الكبير والصغير بحاول يلاقي خبر يطمنو 
بتفتح ع ام التلفزيون الأردني بتلاقيهم جد بحكو عن اغلاق سوبر ماركت بالمقابلين لانو ملاقيين عندو حليب فاسد 
يا جماعه التلفزيون مشان الله حسونا انكم مصدر رسمي للأخبار وين نتابع اخبار البلد بدنا نضل نركن على اللي بطلعو اشاعات مأحنا كل خمس سنين ليصير عنا قصه طب خدو كاميرا ومراسل عالكرك وحسونا بأي اشي عادي نتابع اخبارنا من العربيه والجزيره طب وين المشكله بس شاطرين تطلعو كاميرات لشب اخترع عصاره ليمون 
محملينا مليون جميله بالشريط الاخباري اللي كلو اخطاء و اخبار عن دوري ابطال اوروبا 
طب المغتربين اللي برى الاردن اول ميسمع في اشي صاير بالاردن بمسك الريموت وعالسريع بفتح عالتلفزيون الاردني بتفاجئ ببرنامج عن تكاثر الجراد بحقول الغور 
والله فضيحه هاي والله اشي بقهر والله مهو في ميزانيه وفي ملايين وفي تجهيزات وفي الف موظف بدناش تصورولنا سمك الثلج بجبال عجلون ولا تصورولنا سباق الضاحيه اللي بمدرسه الياسمين بدنا بس توقفو البرامج الهادفه بس طوارئ ساعتين بس 
سكرو التلفزيون واقلبو فندق احسن او تضمنو بحقو كم تكسي بنستفيد اكثر 
هينا فاتحين عالعربيه وجد ل لحظه حسيت انو قناه العربيه قناه اردنيه مش ضايل الا يحطو كاميرا فوق راس الارهابي 
ولو يشدو حالهم شوي الجمعه الجاي بحطو يسعد صباحك 
في ناس بتقعد عندهم سنه وما بتعرف انو عندهم خادمه بالبيت 
وفي ناس اول ميجيبو الخادمه من المطار قبل متوخد نفس قبل متتعرف عأسماءهم وهمه مروحين من المطار بتوخدها المدام ع مكه مول تكزدر فيها وبتمشيها قدامها شوفي هيني انا عندي خدامه هيها هيها انا بريستيجي عالي شوفو 
مشكلتها بتكون ماخده قرض وراهنه غرفه نومها و جايبيتها واخر الشهر بتعمل جمعيه مشان تدفع للمكتب راتبها بس خلص هيك جوها 
ومع انها قبل متتجوز كانت تجلي و هي نايمه وكانت تطلع عالسطح فوق تنكات المي تنشف باميه غير تخييط الباميه وتعليقها على حمايه شباك البرنده بس خلص هيك جوها عالي 
لا وهي قاعده مع الجارات شو بتقول 
بتصدئو مش ئادره مش ئادره امبارح جيت اجلي لئيت حالي ناسيه كيف اجلي لأنو بعتت خدامتي عند ماما تساعدها بالتعزيل وهاي اول مره بنئطع من الخدامه ساعتين متت متت حتى ما عرفت اغير الحفوضه لإبني 
ولك اخ بس اخ ولك ماذا احكي ماذا اقول 
انئطعتي من الخدامه ولك ناسيه لما كانت تنئطع المي بداركو وتحملي السطل وتطلعي تعبي مي من الجاره اللي ئبالكو لانو جوزها جاب تنك احتياط 
هلأ صار عندك خدامه مش عارفه تغيري الحفاضه خلينا ننسى انك صرتي تقولي عنها حفوضه بس نسيتي وانتي تفركي مغسله حمام داركو عند تعزيله العيد 
هسا نسيتي هسا اه مهو الحق مش عليكي الحق عجوزك اللي جابلك خدامه خربك اصلا هو دمرك عملك جو ولك منتي كنتي تجلي وانتي نايمه هسا نسينا حفوضه قلتيلي اه 
وبكل سيره بتنفتح خدامتي راحت وخدامتي اجت وخدامتي عملت ولك هي خطيبك يعني مش ضايل الا تصبغي اشقر مشان خدامتك عكل حال بكرا بتتأخري عن راتبها وبيجي المكتب بسحبها من عندك بدي اشوف كيف رح ترجعي لبطولاتك بمسح الشبابيك و لمعارك الجلي بالمطبخ 
كلو كوم و الحفوضه كوم الله يرحم ايام شوالات السكر الخيش اللي مكتوب عليها منع في العين يعني صنع في الصين بالعربي 
يسم بدنك سميتي بدني مهو العز للنور بهدله 
روحي يا شيخه ان شاء الله بتنئطعي من الخدامه يوم عزومه حماتك قولو امين 
قتل مرتو و ابنو و بنتو العروس وبيقولو مريض نفسي بدنا نضل نقول مريض نفسي لما خلفهم و كبرهم ما كان مريض نفسي لما بكون يشتغل و عايش امورو تمام ما بنقول مريض نفسي لما بخلف وبجيه ولاد بكون عقلو تمام لما يكون عايش صارلو سنه وعادي 
بس لما يقتل بنقول مريض نفسي 
راحت مرتو وراح ابنو وراحت بنتو ومريض نفسي 
بنطو وبيقولو حيث كان يعاني القاتل من اضطرابات نفسيه 
وبنصير كلنا نقول يا حرام جد الله يعينو عقلو ما كان معو لازم نعالجو 
في وحده من اللي قدرت تمسك وتصيد المسكه تبعت الورد اللي بترميها العروس وهي دايره وجهها اللي البنات بتجمعو وراها مشان يمسكوها عرفتوها ولما ترميها بصير في جرحى بالبنات اثر تدافعهم عليها واللي دايما اخت العريس بتحاول تمسكها اللي بتصير العروس تشوقهم و تعمل انها بدها ترميها وبترميهاش وبعد سبع مرات بترميها وكل البنات برمو حالهم عليها مشان يمسكوها واللي بتمسكها بتقوم تعرج ومش قادره وخربانه تسريحتها و ساحل الميك اب تبعها وبترفعها وبزقفولها و اخت العريس بتتفرج فيها نظره حقوده واللي بتكون مسكتها بنت خاله العروس وبتصير اخت العريس تقول انو العروس رمتها بال عمدن ع جهه بنت خالتها مشان تتجوز قبلها 
المهم 
في وحده من اللي مسكتها تجوزت 
لانو الاسطوره بتقول انو اللي بتمسكها بتتجوز بعد العروس 
لانو في الي بنت عمه مره مسكتها وانكسرت ايدها ومن يومها لليوم ما حدا دق بابهم ولا حتى رن عليها شب بالغلط ولا حتى حضرت عرس حتى صار معها حصبه 
في منو الحكي ولا القصه خرافات و اسطوره حرقها التاريخ واخترعها الاجانب 
طبعا هسا في بنت رح تقول عمري ما حاولت امسكها وبنت تانيه رح تقول اصلا ما بهمني و وحده ثالثه رح تقول اصلا بروحش ع اعراس والرابعه هاي الدراميه اللي رح تقول هناك اشياء اهم من الورد لكي نفكر بها لماذا لا نشمه وفي وحده نفسيه رح تقول بكرهكم 
لا تقبل اي حجه او سبب من اللي بقرأ رسالتك وما برد عليها 
لو حلف مليون يمين انو ما كان فاضي يرد عليك قلو كذاب بنص صباحك 
لو قلك كنت مريض كذاب 
كانو عنا دار خالتي كذاب 
تلفوني طفى شحن كذاب 
نسيت ارد يما مكذبك يما يما 
كانو ايدي مبلولين من الجلي كذابه 
كنت عالكاش بحاسب عالاغراض كذابه 
ليش لأنو تم فتح الرساله و رؤيتها وبما انك فتحتها يا مشغول بتقدر ترد ب اقل اشي احرف رد بأي اشي حتى لو بدينار عادي 
يعني لو صاحبك بعتلك كيفك 
عادي رد عليه بأي اشي قلو بطيخه قلو شعشبون قلو ابراهيم قلو وصله كهربا اكتب اي اشي 
لانو صراحه اذا بعتت لحدا مسج وشافها وما رد عنجد بحس حالي كتاب مهني او بحس حالي عباره عن الباص السريع ما الي اي داعي 
وقصه انك مشغول وما بتقدر ترد كذاب ولك هو ضل حدا مشغول ولك الوزير مش مشغول حستني انو بردك عالرساله رح تخسر يا الوليد بن طلال يا بيل غيتس يا ابو امجد 
منتا مقضيها تتخمخم بين البروفايلات زي ام زكي 
مهو الحق مش عليك الحق على اللي بعملك قيمه وبهتم اذا رديت او ما رديت اصلا انتا لازم تنترك لحالك هيك زي خنفساء النهر 
قال شاف المسج وما رد قال 
خف علينا يا جامعه الدول العربيه 
خلص باي بكفي 
مين زمان كان عندهم مره كبيره بالعيله بتشتغل صوف يا اما ستو او عمتو الكبيره او خالتو الكبيره 
طبعا تشتغل البلوزه الصوف وبدك تلبسها خاوه غصب عن عيشتك طبعا بتكون اصلا هيه متدربه عالبلوزه تدريب القبه كثير ديقه والكمام طوال والبلوزه من تحت واسعه وبدك تلبسها للشتويه غصب عنك موضوع شكل البلوزه مش مشكله والوانها برضو عادي مع انها بتكون لونها اصلا مش موجود بقائمه الالوان العالميه بس هاد كلو عادي المشكله كانت تكمن بلبس البلوزه من عند القبه قول اللبس برضو عادي بتغمض عيونك و بتيجي امك بتحطها عراسك وبس يبين شعرك من القبه بتبلش تحركها بشكل دائري لما شعرك يكت ع شكل دائره بتحس في نار بدها تولع بشعرك ومجرد متدخل براسك انتا بتهرب من بين ايدين امك والكمام فالتين انتا بس بتركض بدك توخد نفس استراحه دقيقتين 
امك ولك تعال ولك تعال البسك الكمام 
انتا بتحاول تلبس الكمام عالفاضي بتصير زي اللي بتحول بتشدك امك لعندها ودموعك نازله مخنوق يا عمي شو اعمل القبه ديقه والله ديقه 
بتمر المرحله ع خير بتقعدلك او ايام تسرح بهالبلوزه شكلك عامل زي طبه الصوف البلوزه ابدا مش حلوه بس فش غير هيك 
وبتيجي عمتك عندكم عالبيت وبتسأل امك كيف طلعت عليك البلوزه وبتناديك امك تفرجي عمتك البلوزه 
بتدخل على عمتك بتناديك عمتك بتبوسك عمتك بكون ريحتها زعتر اخضر وبتشوف البلوزه وبتخليك تلف لفتين وبتقول بدي اعملك وحده تانيه انتا بعقلك بتقول لا عمتي بشرف امك لا ارحمي ميتين اهلي 
امك بتقول بدناش نغلبك 
عمتك لا والله مرت اخي في صوف زياده اصلا 
اشلحها عمتو اشوف قياسها بالشبر 
انتا بتقول بعقلك اشلح مين يا عمتو اشلح مين يا غاليه انا قعدت البسها ساعه وربع كيف بدك اشلحها 
قال انتا بدك تعمل الولد المؤدب وبتمشي خطوتين قال بدك تفوت عالغرفه الجوانيه تشلحها 
بس على مين يا بابا تفوت وين يا حصتي 
امك بتمسك من ايدك وبتشلحك اول كم وثاني كم الكمام عادي جدا صوت الصوف والكهربا اللي بتصير برضو عادي المشكله بالقبه القبه يا اخوان القبه 
لهسا ما بنسى عمليه شلح البلوزه الصوف ما بنسى كيف بكون عباره عن صرصور بنازع بين ايدين امي السواد اللي كنت اشوفو اثناء قبع البلوزه 
طب يا عمتي بزبطش توخدي القياس وانا لابس 
هسا صرتي دقيقه يا عمتي عالحساب من نظره بتعرفي نمره رجل الذبانه هسا صرتي ع دوري مهندسه وبدك تشتغليلي بلوزه ع قياسي يا عمي اعمليها كبيره انا موافق اعمليها صغيره طب اعمليلي لفحه بدل البلوزه اعمليلي كفوف يا عمي اعمليلي سندويشه يعني بلوزه بدون كمام طب قومي اعمليلي صحن سلطه اعملي اي اشي بس اعفيني من قصه اشلح 
هاد الحكي كان عباره عن حكي فاضي بحكيه بيني وبين حالي وهي امي بتلف بالبلوزه برقبتي مشان تطلع بكونو عيوني حمر و مفنجرات ودموعي بتنزل ومخنوق وبدي اقح وامي ماسكه البلوزه وبتشد فيها ورجلي بتلولح لولحه وبصير زي الدميه اللي بحركوها بخيطان بالاخر امي بتحملني من البلوزه بتضل حامليتني لما انا افلت عالارض وتضل البلوزه بإيدها بوقع عالارض شعري مكنفش وبتنفس بسرعه ولسا في سواد بعيوني مش شايف غير سواد اغلبك يما ترجعيلي ذاني لانو انا متأكد انو ذاني فلتت 
اول اشي كنت اعملو بس تنشلح كنت احط ايديي على ذنيي بس مشان اتاكد انهم موجودين واتاكد اني لسا بسمع 
ما بلحق اخد نفس الا بسمع عمتي بتقول 
خلص لبسي ياها عرفت القياس شبرين من عند البطن والكمام شبر و نص 
عمتي انتي ليش هيك انا شو عملتلك انتي ليش مؤذيه عمتي انا بس بدعي على اللي علمك تشتغلي صوف ظلمك و ظلمني وظلم جيل كامل 
شو الفكره من بلوزه لونها ازرق و على البطن في مثلث احمر وين التصميم يا عمتي وين الفن التشكيلي وين الخدعه انا كنت عباره عن حبه بقلاوه زرقا وماشيه شو يعني مثلث انتي ماسونيه يا عمتي عمتي كان يصير معي حصبه من البلوزه كانت نفسيتي تتغير للأسوأ كنت اصير انطوائي بس البسها 
كان نفسي يومها اهرب اطلع اركض بالشارع والهوى يخبط بوجهي اركض اركض لأوصل الصين او ماليزيا او اي مكان فش فيه عمتي او فش فيه صوف او فش فيه بلايز بدي اعيش بالعراء بدي اكل من فتات الارض بدي حريه بديش بلوزه صوف 
ليش اللي بطلق مرتو بتدايق اذا سمع انها اشتغلت او درست او نجحت بحياتها او تجوزت 
مع انو هو بتجوز بعد الطلاق بشهرين 
ليش اذا سمع انها اشتغلت بوظيفه بقول عنها عاطله 
ليش اذا سمع انها بتدرس بقول عنها عاطله 
ليش اذا سمع انها خطبت بصير يهددها 
ليش اذا سمع انها سافرت بنجن وبصير يحكي عليها 
ليش ما بدو تنجح بحياتها ليش بدو ياها تضل محبوسه بالبيت وتبكي على فراقو 
ليش هو بدوش اياها وبنفس الوقت بدوش ياها لغيرو 
ليش هو برميلها ولادو واذا سمع انو ابنو مريض بفضحها وبقول مش دايره بالها عليه طب ليش هو رماهم 
ليش بتحلى بعينو بس تتجوز ليش بتصير الخاينه العاطله ليش بدو يشطب شخصيتها وحياتها من بعدو 
ليش بتركهاش بحالها حتى بعد ميطلقها 
مهي معو كانت ماكله هوا برضو لازم توكل هوا بعد مخلصت منو 
ليش الشب في جواتو شرش مستحيل يستغني عنو شرش اللي بديش اياها الي بس بديش اياها مع غيري 
جد ليش 
يا حرام اللي زمان كانت تحلم تتجوز واحد و بهيك لحظات يكونو قاعدين عسجاده خميله وقبالهم ولابسين بلوزتين صوف كمامهم طويله وحاملين كل واحد فيه نسكافيه بتطلع بخار مع اضاءه معتمه وصوت الشتا بتكتك عالشباك وعلى يمينهم كلب صغير قاعد بتدفى وقال جوزها بشوفها بردت بقوم بزيد الحطب فقال هي بتصير تفكر قديش خايف عليها وبنفس الوقت بتشتقلو لانو قام ثواني من جنبها وبنفس الوقت بتخاف عليه تطير شراره ع ايدو ف بس يرجع قال بتحضنو ف هو بحط ايدو ع شعرها بكنفشلها اياه وبتنام ع كتفو وقال من الدفى بنامو وثاني يوم بصحو لأنو الشمس تسللت من الشباك فهو بصحى و بقوم عالسريع بجيب حرام وبغطيها وقال هي بتكون عارفه انو بغطيها بس بتعمل حالها نايمه وبقوم قال بشغل غاز الكهربا وبشغل ماكنه تسخين المي وبشغل اغنيه لفيروز وبفقس بيضه عالغاز الارضيه بتكون سودا والبيضه بتنقلى عالسريع فهي بتصحى وبتشوفو بعمللها فطور بتقوم تساعدو بتفتح الثلاجه ام اربع بواب وبتطول عصير بردقان وبتصب نص كاسه وبتشربها فهو بتفرج عالساعه بترك البيض عالنار وبطلع يلبس اواعيه مشان تأخر عالشغل وهي بتكمل البيض وبرجع بلاقيها عامله الفطور بوكل لقمه وهو واقف وببوسها من راسها و بطلع وهي بتضل صافنه فيه حتى وهو مش موجود 
نفس البنت هاي حاليا متجوزه ولابسه بجامات فوق بعض طالعه زي مي عز الدين بفيلم حبيبي نائما وقاعده قبال صوبه الكاز وطنجره العدس عالصوبه بتحرك فيها بإيد والإيد الثانيه بتزيح ابنها كل ميجي يقرب عالصوبه روح عند ابوك روح 
وجوزها نايم عالارض عالفرشه وماسك الريموت وفاتح ع قناه بستنى النشره الجويه مش مشان الجو مشان تنوره المذيعه بتفرج ع مرتو بستغفر ربنا وبقول اسمعي قطعيلنا فجل جنب العدس اه 
هي بتقول بصوت واطي فجل اللي يفجل عيشتي 
بقولها شو 
بتقولو خود ابنك بلاش ينحرق 
برد عليها تعال يابا بلاش امك تحرقك 
بتمسك الطنجره بالمساكات الكفوف النافخه اللي بأصبعين وبتقوم عالمطبخ 
ف هو بمسك تلفونو عالسريع وبفوت عالواتس و وبعت مسا الورد يا ورد 
لإسم مسيڤو عندو عدنان الميكانيكي 
مع انها سوزان الكوافيره بتضحك عليه وبصرف عليها وصارلو بحكي معها سنتين وعمرو ما شافها وهي اصلا شب بسرح فيه 
وهكذا 
ما كان مدمرنا زمان واحنا صغار الا بنات الجيران 
لما نكون نلعب بالحاره بنكون طبيعين وماخدين راحتنا والامور تمام اللي شالح حفايتو واللي لابس شباح ورابط بلوزتو ع خصرو واللي بصرخ 
اذا طلعت بنت الجيران عالبرنده كانت كل سلوكياتنا تتغير لا اراديا اللي شالح حفايتو بلبسها وابو البلوزه بلبس بلوزتو والكل بصير يعرف يلعب والكل بصير سريع واللي بتلاقيه مشي بالبسكليت وهو مفلت ايديه واللي بصير يصمد بالطابه ع راسو وفي واحد كان يركض عبيتهم يغسل وجهو ويبل شعرو مي ويمشط ويطلع ويضل واقف 
وفي تنين بصيرو يتباطحو بالحاره قدام بنت الجيران او يلعبو كراتيه لإظهار القوه وفي واحد كان يروح يشتري حبه بوظه ويقعد يوكل فيها قدامها وفي واحد يصير يغني ابصر ليش واللي بصير يمشي ع طرف الرصيف وهو مادد ايديه قال يعني حركه توازن 
واذا كان اخو البنت معنا بالحاره كان الكل بدو يبين انو صاحبو يجي واحد يحط ايدو ع كتفو ويمشو و واحد يعطيه الطابه ويقولو شوت عليي شوت واللي ماسك حبه البوظه يمدها عند وجهو ويقلو توكل 
بس في واحد ما بعرف ليش كان يصير يعرج وهو ماشي قدام بنت الجيران ما بعرف ليش حابب يوصللها انو يتألم وبس تفوت البنت يرجع يمشي طبيعي وفي واحد يسوق فيها الشب الثقيل هاد يضل واقف لحالو ما يعمل اشي 
ويا حبيبي اذا بنت الجيران مرت من الحاره رايحه تشتري هون بتبلش المواهب واحد بصير يرقص اجنبي اصلا لو حدا كان معو سلاح يومها عليم الله ليطخ خمس رصاصات بالهوى واللي بحط الطابه عالارض وبقعد عليها واللي بقول وقفو اللعبه وبمسك الطابه مشان تمر البنت وفي واحد بالعقل بشوت الطابه شوته خفيفه باتجاه البنت بللكي حنت عليه وشاتتلو الطابه اذا البنت نفسيه كانت تطنش وتخلي الطابه تمر من جنبها اذا البنت عادي كانت البنت ترجع الطابه للشب شوته خفيفه فكحه والشب يلحق الطابه وهي تبتسم وتروح والكل يصير يتفرج فيه وهو قال يشوف حالو انها ضحكتلو 
مع انو بنت الجيران تكون كبيره واكبر من الكل وشايفه الكل زي اخوانها الصغار بس اصلا ما كان في بنات بالحياه غير المذيعات سوسن تفاحه وعفاف قضماني وفي عبير عيسى بالعلم نور وعروب صبح وبنت الجيران 
حاليا في اشي تغير مش عارف شو هو بالزبط 
انا مش كاتب ولا صحافي ولا مؤثر ولا اديب ولا مثقف ولا عميل ولا خاين ولا مدسوس ولا تابع لأي جهه هدفها غسل ادمغه الشباب ولا اقوم بأثراء المحتوى العربي ولا الي دخل باللغه العربيه اصلا انا فارط اللغه العربيه فرط بكتب بالعاميه بلغه الشارع باللغه اللي بفهمها وبحكيها 
هاد بروفايلي شخصي بكتب فيه اي اشي بقدر يحكيه اي حدا اليوم بكتب عن ارتفاع اسعار الجوافه وبكرا عن خاتم خطبه جارتنا 
ما اثرت ع حدا ولا عمري حكيت لحدا تعال اعملي لايك ولا مشان الله شير بس بطلب شير لما انزل بوست عن حاله انسانيه وما بطلب من حدا يوخد برأيي ما عندي فكره بدي اوصلها لحدا مش ضد حدا ولا بكره حدا انا ابن اخوى مش قادر امون عليه و اثر فيه مشان يرقص وأصورو ما عندي مشكله مع اي حد 
امي عندي اهم اشي بحياتي والله يخليلي ياها ويخليلكم امياتكم ماشي ع رضاها والحمدلله وفي ناس كثير بحبوني انا متأكد من رضى الوالده علي والحمدلله وكل اللي بحبني بحطو على راسي من فوق 
انا بالعاده ما بهتم للحكي العاطل بس في ناس اذا ما شافو اني رديت بزيدو الحكي عني 
بس لما امي بالصدفه تدخل تقرأ عالفيسبوك وتلاقي حدا بغلط علي وحدا بدعي عليي وحدا حاقد عليي 
وتسألني امي ليش يما بسبو عليك 
شو اجاوبها 
اقولها لإني وقعت عقد شغل مع شركه زين 
لانهم كتبو اني اقوم بإثراء المحتوى العربي 
ولا لانهم قالو انو انا مؤثر 
طب كيف لو وقعت اتفاقيه الغاز شو كان صار كان انهدر دمي 
طب لو كتبو الكاتب عمر زوربا بيجو يطخوني عباب البيت 
طب مش عاجبكم انهم كتبو اني مؤثر ليش انتو تتأثرو بالحكي 
بزبطش اشتغل ما بزبط اخد راتب 
طب انتا يا زعلان انتا بتدفعلي اجار بيتي انا باخد من جيبتك اشي شو في بالزبط 
واللي بقول انا احسن منك و وقعو معك ومعي لأ طب انا شو دخلني انا وين غلطي 
واللي بقول عمر زوربا يثري المحتوى العربي لماذا ما هذا العار 
طب وحد الله يا كبير خود نفس اي عار واي فضيحه هو انا شلحت اواعيي ع دوار الداخليه طولو بالكو الله يجعلها اكبر المصايب يا عمي انا لا بثري المحتوى العربي ولا الي دخل بالعربي بس اعتقوني ولا بثري ولا ببيع ولا الي دخل 
كل الاحترام للجميع 
الله يعين البنت بالمناسبات جد 
بدها لكل مناسبه لبسه لعيد ميلادها لبسه و لبسه لعيد ميلاد صاحبتها وبدها لبسه لحفل وداع اخت صاحبتها وبدها لبسه لعيد الأم وعيد الشجره ولبسه للجاهه ولبسه لخطبتها ولبسه للتوقيت الشتوي ولبسه لزياره دار حماها وبدها لبسه لتخريج اخت خطيبها ولبسه لإجتماع امهات طلاب المدرسه ولبسه لمباركه تغريد سلفتها ولبسه لصلحه رمزي ع اهل مرتو يوم متمشكل مع اخو مرتو وطردو برمضان بدون اكل ولبسه لعيد الاستقلال ولذكرى الثوره و لبسه لنتائج التوجيهي ولبسه لطلعه المول ولبسه للمطبخ الخ 
الشب بشتري بدله يوم تخريجو من الجامعه بتخرج فيها وبخطب فيها وبتجوز فيها وبسافر فيها وبقابل لوظيفه فيها وبنام فيها وبتحمم فيها وبطلع ع طوشه فيها وبسبح فيها 
والمشكله الكل بقولو اسمع بدلتك خرافيه 
اما البنت كل ساعتين لبسه وبتقعد تدور ع لبسه شهور وبس تلاقي لبسه حلوه بتلبسها 
ثاني يوم صاحبتها بتبعتلها سكرين شوت من محادثه لجروب بنات وبس مكتوب فيها عفكره فستان فلانه بخزي بخزي بخزي 
حتى لما يدور عالبدله بقول لإمو يما وين البدله امو بتطولها عالسريع لأنو فش غيرها 
البنت بتسأل امها وين الفستان الاخضر المطرز اللي مره لبستو لما رحنا نشوف عروس لأحمد اخو مرت ابراهيم اللي بالكويت 
بتروح امها بتطوللها فساتين لونهم اخضر 
دخلت هبه عالبيت فارعه دارعه فتحت الباب مش شايفه قدامها ابعدولي ابعدولي شافت امها واختها واخوها الصغير حمزه قاعدين بوكلو 
رمت شنتتها عاليمين واجت ركاض عالاكل 
هبه ميته ميته جوع بدي انشل من الجوع دايخه وحياه امي دايخه 
بتبعد اخوها حمزه من كتفو ب ايدها عاليمين بميل هو وبتوقع من ايدو المعلقه 
ولك ابعد غاد بدي اكل هاتي يما خبزه من عندك 
امها مصدومه ومتجمده طالت خبزه واعطتها وهي صافنه هديك الصفنه 
اختها فرح بتقول لإمها بالعقل 
يما مش المفروض انو هبه كانت معزومه مع خطيبها عالغدا 
امها اه ولك ورنيت عليها قبل متيجي و حلفتلي مليون يمين انو عبى الطاوله اكل وانها اكلت وشبعت 
فرح طب مالها يما شوفي كيف فرمت صحن الرز فرم وبتعض عالخبزه زي اللي صارلها سنتين مش ماكله شو القصه ليكون تمشكلو 
امها لا ولك شو تمشكلو والله بدبحها الشب منيح وكريم وما رح تلاقي زيو 
حمزه صافن ب اختو هبه وبطريقه اكلها 
هبه حمزه صبلي بيبسي 
تفرجت ع امها و اختها يما مالكو ليش صافنين فيي هيك بدكوش اكل 
امها لا يما صحتين كلي بس يعني لإنو ابصر مش عارفه شو اقولك 
نطت فرح بتقول ولك منتي كنتي معزومه عالغدا مع عصام ما اكلتي 
امها قرصتها من ايدها ولك اسكتي 
فرح يما مالك منتي شايفه اكلت ايد حمزه بدي اعرف شو القصه 
هبه ولكو اه تغدينا كانت سفره عالميه ما خلى اشي يا حرام حتى الفاتوره ابصر كم طلعت 
وهي بتحكي رن عصام انعجقت هبه وبلعت اللقمه اللي بتوكلها و ردت 
هبه اه حبيبي اه انا وصلت من شوي دخلت 
عصام ان شاء الله عجبك الغدا حبيبتي 
هبه روعه الغدا بتصدق وبتآمن ب الله هاي اول مره باكل هيك شكلي رح اضل اسبوع بدون اكل كتير اكلت اليوم 
عصام مع انك حبيبتي شفت انك اكلتي لقمتين بس 
هبه حبيبي منا حكتلك هاد اكلي هيك طبيعتي وجبه وحده كل يوم ومرات بنساها 
امها و فرح و حمزه صافنين بالمكالمه صفنه رجل واحد 
هبه بتصدق هيني قاعده ومش قادره اتحرك من كتر م اكلت خليني اغير اواعيي و برجعلك حبيبي بحبك 
عصام اوك حبيبتي بحبك موت 
سكرت الخط هبه وكملت اكل 
هبه يما مالك يما مش بدك هالخطبه تتم ع خير 
امها اه يما الله يوفقك و يهنيكي 
هبه طيب يما انتي بدك اكل اكلي الطبيعي قدامو عليم الله لو اكلت براحتي كان هرب وتركني بالمطعم اكلت لقمتين سلطه وحبتين بطاطا قدامو وحكتلو اني شبعت 
وقلت باجي بكمل اكل بالبيت مع انو عيوني طلعو ع منظر المشاوي المصفط عالطاوله لا والاعطل من هيك جايب شاورما كمان دموعي نزلو يما عالشاورما ومش قادره امد ايدي استنيت قلت بلكي راح عالحمام بفرملي قطعتين ليرجع بس عالفاضي ضل ملزق 
اختها فرح قويه كرنيبه عقربه ساهيه لاهيه حيه بتلسع لسع 
فرح يي ولك كان حكتيلي منا قبل شوي بعتت سنابشات ل عصام فيديو الك وانتي بتوكلي بس والله ما كنت اعرف انو القصه هيك 
هبه تجمدت عينها كانت بصحن الرز تركت كل اشي من ايدها ورفعت راسها شوي شوي سلو موشن وتفرجت ع فرح نظره الصدمه 
بعتتي ل عصام فيديو الي وانا باكل قولي انك بتمزحي 
قبل م فرح تجاوبها عصام بعت مسج ل هبه صحتين حبيبتي مع وجه النفسيه هاد 
المهم بيقولو بيقولو انو كل الحاره ما قدرت تفلت شعر فرح من ايدين هبه ولولا قوات الدرك تدخلت كان فرح هسا ذانها مقطوعه 
حبيبتي منتي عارفه اني بغار عليكي بموت بموت من الغيره عليكي انتي لي مش حاسه فيي 
حبيبي منا حكتلك هاد ابن خالتي وتربينا انا وياه مع بعض و عزمني انا وماما ع شاورما وانتا عارفني عند الشاورما بقدرش ارفض حتى لو اللي عازمني خليل الزراديه 
طب ليش تتصورو و تنزلوها عالسناب ليش انتي قاصده تقهريني قاصده تموتيني بس شفت الصوره قلبي صار يوجعني نوم ما عرفت انام ولك اكل اكل ما اكلت امي جابتلي صحن الباميه عالغرفه رجعتو زي مهو وانتي بتعرفيني قديش برخص عند الباميه 
مهو حبيبي انتا مزودها يعني مش لهالدرجه الغيره هاد كيف لما نتجوز ما رح تخليني احكي مع حدا 
ولك اخ بس لما نتجوز ولك عالشباك ما رح اخليكي توقفي ولك اخوانك ما رح اخليكي تشوفيهم انا بحبك بتعرفي شو يعني بحبك يعني انتي الي وبس 
بعد سنه زواج 
حبيبي اليوم رح تيجي توصلني ع عرس بنت عمتي هيام 
حبيبتي مش اكيد بس رح احاول اذا ما قدرت روحي بتكسي بس ديري بالك 
عادي حبيبي اطلع بتكسي لحالي 
حبيبتي مهو تكسي و قدام الناس و هيك ومشوارك مش طويل لاني كتير مشغول ولا كان وصلتك بعيوني 
بعد سنين زواج 
اسمعي انا بالشغل وهي المواسرجي جاي يصلح المغسله خليه يصلحها و اعمليلو شاي وما تحاسبيه انا حاسبتو 
طب انا لحالي بالبيت كيف ادخلو بخاف 
من شو بتخافي يما هو بدو يوكلك مهو انا مش فاضي اجي عشان اوقف مع مواسرجي عندي شغل يلا باي 
هبه عاجقه البيت من الصبح تعزيل ع تنظيف ع ترتيب ع تغيير اماكن غيرت ملامح غرفه الضيوف كلها حطت الكنبايه الكبيره هناك عند الشباك قال احسن لأنو حماتها بتأرجل وتقعد عند الشباك احسن 
مهو انا نسيت احكيلكم انو خطيب هبه عصام و امو و اختو عبير جايين اليوم عند اهل هبه هيك زياره مع سهره خفيفه مش عشا مش عشا يعني قعده بطيخ وبزر و ارجيله وجس نبض 
فرح اخت هبه حلفت ما تساعد هبه ب اشي لانها متدايقه انها عزمتهم وهي عندها امتحان بكرا وام هبه ما عندها مشكله اصلا ام هبه طلعت تجيب فواكه من الخضرجي موز عشويه تفاح مع كيوي وحبه اناناس ديكور تنحط عالطاوله لانو عيب الجماعه جايين اول مره بعد كتب الكتاب 
صار في شويه مشاكل بين هبه و فرح لانو هبه وهي بتعزل مشغله المسجل ع اغنيه نعناعه الجنينه لمحمد منير 
فرح اجت طفت المسجل هبه رجعت شغلتو 
فرح هبه بدي ادرس بكرا عليي امتحان اهم منك ومن خطيبك وحماتك ومحمد منير تبعك 
هبه انخرسي وروحي ع غرفتك انتي ليش غيرانه مني اه ولا لأنو رأفت ما خطبك يا هبله 
فرح خف عقلها لانها ذكرتها ب رأفت هاد رأفت قعد يحب فرح سنين بالاخر تجوز بنت خالتو اللي بكندا 
فرح دخلت ع غرفتها متدايقه و هبه رجعت شغلت المسجل ع اغنيه مخادع و بايع وقلبك حجر ولا شفت زيك مبين البشر 
فرح سمعت الاغنيه من جوى وتذكرت رأفت وانتو عارفين انو فرح قويه عيطت شوي بس بنفس الوقت حقدت ع هبه 
اجت ام هبه من السوق 
ام هبه وين فرح بتدرس 
هبه لا بتدرس ولا اشي هلا كانت تحكي تلفون وتصور سنابشات 
ام هبه طب بما انها ما بتدرس ليش ما اجت تساعدك تعي وله ساعدي اختك واتركي هالموبايل 
فرح سمعت واختصرت وحقدت اكتر واكتر 
الساعه المسا اجت ام عصام وعصام واخت عصام عبير 
طبعا عبير عباره عن زي فرح مع بعض بالقويه حيايا عاملين تجمع بمخها حربايه مع عقارب بطله المملكه ب طوله اللسان والنميمه ونقل الحكي برونزيه افتعال مشاكل فضيه تهواي وطقع اسافين والمركز الاول مرتين بمسابقه الكرنبه الدوليه 
الكل قاعدين الامور تمام في حذر بالقعده 
عصام قاعد وامو ع يمينو واختو عبير ماخده زاويه المدرب بتسمع و بتلسع حكي 
ام هبه قاعده بتتبادل اطراف الحديث مع ام عصام عن الدوالي وموسم الدوالي و اذا فرزت دوالي ومن هالحكي الفاضي عصام قاعد وبستنى هبه لانها راحت تجيب بوشار هي عامليتو 
اجت هبه ماسكه صحنين بوشار حطتهم قدامهم 
عبير مدت ايدها اخدت حبتين بوشار واكلتهم وقالت 
بقول في ريحه اشي محروق شكلهم انحرقو معك 
هبه اتطلعت ب عصام 
عصام اكل وقال بس زاكيين والله وتطلع بأختو عبير يعني اختصري 
بعد مرور نص ساعه تقريبا 
عبير هبه عند اي دكتور عامله سنانك شكلو شاطر 
ام هبه لا اسنان هبه من هي صغيره زي اللولو 
هبه خف عقلها 
طلعت فرح بسرعه وقالت هبه عملت سنانها عند دكتور عم صاحبتي بجبل عمان كتير شاطر واسعارو تمام 
هبه اه اللي حشالي طحونتي 
فرح لا ولك اللي لبسلك سنانك مالك 
ام هبه فرح روحي شوفي وين حمزه بتحاول تقولها روحي 
فرح وين بدو يكون حمزه يعني هيو جوى 
عبير عجبتها فرح نادتها تقعد جنبها 
وقعدو جنب بعض 
هبه بسرعه دخلت عالمطبخ ونادت امها يما تعالي شوي 
اجت امها توشوش ولك مالك عيب نترك الناس 
هبه يما اذا ما بتنادي فرح هلأ بموت حالي 
ام هبه اتركيها تتسلى مع البنت خلص 
هبه يما عليها دراسه 
ام هبه لا ما عليكي درست حرام خليها ترتاح 
راحت ام هبه هبه ضلت بالمطبخ تدعي تدعي انو ربنا يبعت بركان او زلزال او اي اعصار يوخد فرح او عبير مش مشكله المهم وحده تروح 
رجعت هبه تقعد شافت عبير وفرح امورهم تمام وحبو بعض هبه قعدت جنب عصام 
عبير هبه ما عندك صور وانتي صغيره 
هبه عندي كتير بس ابصر ماما وين ضابيتهم 
ام هبه ضايعين نسيت وين حطيتهم بس الاقيهم المره الجاي بتشوفيهم 
طبعا اذا عصام و امو واختو شافو صور هبه وهي صغيره رح ينحرق كرت هبه طول العمر 
انتو عارفين كل حدا وهو صغير كان عندو مشاكل بالصور واللبس والشعر والمكان والصوره اللي عالمرجيحه والصوره اللي بدون اواعي والصوره اللي ماسك فيها سماعه تلفون ارضي 
وهبه عندها ارشيف كامل من هالقصص 
بعد مرور ساعه هبه كانت رايحه تولع فحم الارجيله لحماتها رجعت هبه معها الفحم مولع شافت المشهد التالي 
عبير ماسكه صوره و واقعه عالارض من الضحك وبتتفرج عهبه وعالصوره 
عصام ماسك صورتين وبضحك وبتفرج ع هبه 
ام هبه بتحاول تلم الصور من ايديهم 
حماتها ل هبه حاطه النظاره الطبيه وصافنه بصوره وبتبعد فيها وبتقرب وبتستغفر ربنا 
وفرح ماسكه شنته الصور وبتطول وبتفرجيهم وبتغني مخادع وبايع وقلبك حجر وبتتفرج ع هبه وبتقول 
يي لسا ما فرجيتكم صورتها برحله المدرسه وهي راكبه عالحصان 
طبعا هاي الصوره هبه من سنه بتدور عليها مشان تحرقها وطلعت مخبيه عند فرح 
عبير تشردقت من الضحك ودموعها نزلو وماسكه موبايلها وبتصور الصور 
هبه واقفه ومعها الفحم 
المهم في شهود عيان من الجيران قالو انو بعد مالضيوف طلعو من بيت ام هبه شايفين هبه بتركض بالشارع ورى اختها فرح بس قالو انو هبه وهو بتركض كاينه تشد شعرها وتزغرت بنفس الوقت 
ومسعفين فرح وجايبينها عالبيت ومسكرين عليها الغرفه وحاجزين هبه بغرفه الضيوف وهي قاعده هبه فاتحه موبايلها عالسناب فاتحه عالستوري تبع عبير ملاقيه عبير منزله صوره هبه عالحصان وكاتبه عليها 
هاي خطيبه اخوي صح بتشبه البوكيمون 
حلفت جارتهم انو هبه خالعه الباب ع فرح بسنانها 
وهيها فرح لهسا بترجف وبتغني نعناعه الجنينه والدكتور قال انو بدها اسبوعين رايحه وما توكل الا شوربه لانو الارتجاج كاين قوي ع الجمجمه عندها ورضوض بالاقدام و توسع بحدقه عينها اليسار 
الله يهديها فرح 
هاد الحكي جد ولا كاميرا خفيه 
يعني هيك عادي مثلا يلا نفصل الطالب اللي طالب بحقوق الطلبه مشان اذا دعسنا عالطلاب ما نلاقي حدا يلا نفصل صحابو يلا نرحلو من بيتو انا بقول شو رأيكم تغتالوه بالمره 
انا بدي اعرف مين اللجنه اللي اجتمعت مين الشباب الطيبه باللجنه ومين رئيس اللجنه الشب الحدق اللي قال شو رأيكم نفصلو ومين اللي زقفولو باللجنه وقالولو والله قرارك حكيم 
انتو بتتخوتو ولا شو بالزبط انتو صاحيين بتتعاطو مثلا كيف يعني طالب ينفصل اربع فصول و يروح مستقبلو هو شو عمل بالزبط سرق سياره دكتور بالجامعه ولا اخذ راتب مسؤول فيها 
انتو بشو و العالم بشو تركتو الدنيا كلها وفصلتو طالب كان يحاول يحسن من قرارتكم اللي بتخزي ما بدكم حدا يوقف بوجهكم 
قال وكاتبينلو املا منكم عدم ارتكاب مخالفه مستقبلا 
اي بالله عليك طب قول فوفو 
يا زلمه هو قاطع اشاره عباب سفاره 
هاد القرار عيب والله عيب قرار فضيحه فضحتونا جد يا دكاتره والله الواحد بستحي بس يشوف هيك قرار موقع الغو القرار بلا فضايح 
بتبعت مسج لصاحبيتها 
اسمعي بسرعه نزلي صوره سيرين عبد النور عندي واكتبي عليها يا ربي شو انها نسخه عنك 
طيب 
وانا برد عليكي لا ولك مش لهالدرجه بيقولو هيه انعم مني شوي صح 
اوعي تحكيلي صح 
يعني اكذبك قدام الناس 
اه يختي كذبيني عادي مش مشكله 
اكتبيلي لا بالعكس بتصدقي انو انتي اللي انعم منها حتى والله والله انك احلى 
طيب ضروري احلف 
اه احلفي يختي شو فيها هلأ بطلتي تحلفي 
نسيتي لما نزلتي صوره عيون حلوين من جوجل و حكتيلي فوتي دافعي عني واحكي انهم عيوني 
طب منا حلفت ب عظام ابوي انهم عيونك 
الشباب 
الشب نفسو بنزل صوره شعبان عبدالرحيم و بكتب فوقها شباب بعرض خواتكو ما بشبهني 
بفوتو كل صحابو يحلفو انو شعبان احلى منو والحياه سعيده وهو بحط صوره شعبان صوره بروفايل 
يا عمي بالله عليك اذا بدك تحكيلي اشي عن حدا تحلفنيش كثير اني ما اجيبلو سيره 
اي والله في شغلات بزبطش م احكيهاش 
بنامش بنامش بقدرش بقدرش بقدرش 
طب خلص حلفني بس مش كثير او حلفني ما اجيبلو سيره من هون لساعه بس لاني ما بقدر اصبر ساعه بدون مأحكيلو 
في لحظه عذاب زمان مريت فيها يمكن في ناس غيري مرو فيها ان شاء الله اقدر اشرحها بالتفصيل 
لما زمان يندق باب البيت وتروح تشوف مين عالباب وتطلع جارتكم اللي كل الحاره ما بتطيقها وتقولك امك هون 
انتا تنعجق وتقولها اه هون مع انو امك طول عمرها بتوصي وبتقول اذا اجت فلانه قولولها اني مش هون 
ف بتقولك روح ناديها قلها فلانه بدها ياكي 
قبل م انتا تروح تناديها جارتكم تفوت وتقعد انتا تسكر بردايه اذا فيه وتروح تنادي امك بطريقك وانتا رايح تناديها تلاقي اخوانك بيقولولك يي ولك ليش تقولها انو امي هون 
الثاني يقولك والله لإمي تفضح عرضك الثالث يروح يدخل ع غرفه يتخبى لأنو عارف انو امك رح تضرب الجميع 
المشكله وين المشكله انو امك تكون نايمه اصلا وتعبانه بعد يوم غسيل طويل عريض بتكون ما لحقت تنشف الغساله وترجعها مكانها وتروح بدها تنام ساعتين 
تفوت ع امك وانتا اصلا بترجف 
يما يما 
نعم شو مالك بدي انام 
يما فلانه هيها عنا بدها ياكي 
احكيلها اني مش هون قلها راحت تشتري خضرا 
لا يما من حكتلها انك هون 
امك بتقوم القومه اللي مش قادر اشرحها صراحه 
انتا بتصير بدك تبرر الموقف قال 
مهي يما سمعت صوتك اصلا 
ولك كيف سمعت صوتي وانا نايمه هاي الجمله بتحكيها مع القرصه اللي ع وجهك اللي بتخلي عينك اليمين تدمع 
لحظات العذاب مش هون اللحظه لما امك تتحلفلك بالقتل بس تطلع الجاره 
بس تروح بفرجيك والله لالعن ابوك يا كلب 
وبتطلع امك لجارتكو المشكله انها بتسلم عليها عادي وبضحكو وبحكو وبشربو قهوه وانتا بتتعذب جوى بتستناها تروح 
واخوانك بجاكرو فيك ولك انتا حمار ولك والله لتشل عرضك امي بس تروح 
انا بقول لا ولك هيهم بضحكو وعادي اسكتو انتو 
بنط اخوك الخبيث ولك طبعا بدهم يضحكو اصلا هسا امي بس دخلت عالمطبخ شفتها معصبه وقالت وينو الكلب وينو بس تطلع انا بفرجيه 
انتا بتقرر قرار غلط بتقرر انك بدك تطلع برى عالحاره محاوله هروب تكتيكي بتتسحلب زي السحليه عالباب بنط واحد من اخوانك بصوت عالي يما عمر بدو يطلع 
امك سكر الباب وارجع عالبيت الدنيا صارت ليل 
كلمه الدنيا صارت ليل هاي امك بترميها لجارتكو هاي يعني انك طولتي يلا روحي 
انتا بترجع و بتحاول تنام بس عالفاضي واخوانك ابصر ليش بكونو حالقينلك حتى اذا بدك تحاول تلعب مع حدا عالفاضي طب روح روح استنى امي والله لتموتك 
طب ليش بتذكروني ولكو خلوني انسى اتركوني التهي ب اي اشي 
بتطلع الجاره وانتا بتكون قاعد بالغرفه بتكون ختمت القرآن والادعيه وخايف وناشف دمك 
امك بتنادي بإسمك وانتا بتسمع ب اسمك بضرب ع اعصابك بتضل ساكت لتيجيك امك 
بتيجي وبتقولك تروح تشتريلنا خبز 
انتا بهاي الحاله الدم برجع لعروقك وعيونك بتدمع من الفرحه 
طبعا بتقول بعقلك يما بروح اشتري بشتريلك عطاء مخابز اذا بدك اذا بدك بعجن وبخبز 
يما انتي بتسأليني يما انتا بتؤمريني يما تعي حطي المصاري ب ثمي وقوليلي روح يا كلب اشتري 
يلا روح وتطولش 
انتا بتوخد المصاري وبتصير تركض بالحاره ركضه الحرريه والهوى بضرب بوجهك وبتركض انا حي انا على قيد الحياه 
يلعن ابو جارتنا المره الجاي بدي ارشقها سطل مي 
يا حبيبتي يما 
احلى اشي فينا بكون علينا ديون الاف دينار 
وبس يتوفر معنا دينار بننزل فيهم عالعقبه 
تحيه النا يلا 
وانا بالتوجيهي اشتغلت بفندق كان شغلنا تلميع كاسات الحفلات بعد الجلي بس يطلعو الكاسات من الجلي انا كنت عالتمليع 
لانو الجلايات بتترك الكاسه مبلوله او بتترك اثار الحومره عالكاسه ف لازم تتلمع 
كنت معلم تلميع اخلي الكاسه تضوي ضوي 
المهم مدير الحفلات كان كل يوم يلف لفه يشوف كيف الشغل 
كنت اخد بالليله ليرات 
المهم في شب بداوم هناك كان يشفق عليي انو انا بدرس وبشتغل وهيك ف اقنعني وحكالي 
بتعرف لو المدير يعرف انك بتدرس توجيهي وبتشتغل وبتنامش وهيك والله ليزيد يوميتك 
انا قلت بس بزبطش اقلو انا بدرس ف لازم اعمل خطه اخليه يعرف لحالو اني بدرس 
قلت مليش الا اجيب كتاب معي وكل ميجي المدير عالمطبخ احمل الكتاب بإيد و المع الكاسه بالإيد الثانيه مع انها بتزبطش بس كنت احاول كنت احط الشريطه بالكاسه وادخل ايدي بالكاسه وارفعها لفوق زي الممرض اللي بعاير بالإبره 
المهم قلت بعقلي بلكي حس فيي المدير وصارت يوميتي 
المهم اول يوم دخل عالمطبخ لقاني ماسك هالكتاب و بدرس وبشتغل وقال انا شو اعمل انو في شغله لازم استعمل فيها ايدي الثانيه احط الكتاب ع جنب و اعملها وارجع اخذ الكتاب 
حكالي يعطيك العافيه وراح 
بعدها بيومين نفس الاشي بس قلت مليش الا احزنو اكثر واكثر شفتو جاي من بعيد ف قعدت عالكرسي وعملت حالي غفيان ونايم والكتاب ب ايدي 
قال وبس دخل هو و قال يعطيك العافيه قال نقزت انا وقمت اغسل مكتات 
قلت هيك خلص اموري تمام 
عليم الله لتصير يوميتي خلص الزلمه اقتنع 
جيت بعدها بيوم عالدوام الشب اللي عالريسيبشن بيقولي 
عمر انسى تداومش المدير قال عمر خلص ما يداوم و جاب واحد غيرك 
بقولو ليش شو في 
وانا واقف طلعلي الشب اللي اقنعني بموضوع الدراسه 
بقولو ولك شو في ليش بدوش اياني 
بيقولي يا زلمه انتا مقضيها حامل الكتاب و تارك الشغل المدير داخل عليك اكثر من مره وشايفك هيك 
يا ابن الحلال انتا قلتلي لازم يعرف انك بتدرس وانا حاولت اجيبلو ياها بطريقه غير مباشره 
يا رجل هي ضربه حره سيبك من قصص مباشره وغير مباشره انتا سقت فيها وعشت جو الشب المكافح المتعلم واللي بتركش الكتاب من ايدو 
اجينا نكحلها عميناها 
المهم انا ليش حكيت هالقصه 
بعد مرور سنه تقريبا 
من كم يوم اداره الفندق حكو معي مشان اعمللهم اعلان للفندق و خصوصا الحفلات وبدي اقعد مع مدير الحفلات تأكدت من اسمه والمدير هو نفسه 
معقول يعرفني 
بلديه اربد تقوم بإزاله بسطه كتب عن بوابه جامعه اليرموك 
يعني هسا بسطه كتب لشب عايف حالو صارت مؤذيه وصارت بتأذي المنظر الحضاري لبوابه جامعه اليرموك 
تركتو كل اشي مؤذي بالبلد و ما داقت عينكو الا ع بسطه كتب 
كيف لو مبسط ب قداحات او ب مقصات اظافر 
كان هدرتو دمو 
عفكره هاي اسمها فزلكه 
وعقوله ستي هاد اسمو عهر بعز الظهر 
بعدين يا شادي الله يسامحك ما عندك خال وزير ابن عم بعرف وزير جاركم الو علاقه ب اي وزير او مسؤول ما الك قرايب مسؤول بالبلديه ما عندك ظهر فش واسطه بالعيله فش حدا فاسد فش حدا بمون 
يعني ليش عادي الزلمه يكون بعرف الباسورد تبع موبايل مرته ومش عادي مرته تعرف الباسورد تبع موبايله 
لانو مجتمعنا متخلف 
الزلمه بهدي نفوس ههعه 
هاي خطه نسائيه شيطانيه قدام الناس بس بتلاقيه اصلا زي القط بالدار 
هه انا بعرف كلمه السر تاعته بس هو ما بعرف كلمه السر الي الي هه 
لا ما تخاف ولا مره ما بتعرف باس و ورورد جوزها لأنوا نسوان البوم كتيير صاحيات وبعيدين احنا اذكا من لزلام 
عادي يكون في ثقه وباي وقت يطلب جوالها عادي او تطلب جواله عادي 
ليش مين حكالك يا فصح انو كل لزلام متل بعضها 
عنجد فيها وجهه نظر ليش هو يحقولو انو يعرف البيسورد واحنا لا 
انا بعرف بعرف الرمز يلي على تلفونه بس هو ما بيعرف الرمز يلي على تلفوني مو لشي بس عندي صور لصحباتي 
بالخليج وشفت بعيني اللي بشوفو عندو متابعين كثير بصيرو الناس يبعتولو يا زلمه اعمللنا اعلانات لإشي دلنا ع كافيهات انصحنا ع محلات نروحها احكيلنا عن هالموبايل اذا منيح او لأ الخ 
احنا عنا هون اذا تصورت صوره ومبين فيها طرف بكيت عصير دمعه اول كومنت بتلاقيه 
كم دفعولك عصير دمعه 
شو قلبتها اعلانات 
اشتروك 
بعت نفسك بكام 
بدك تشتغل ع ظهورنا 
بتستغل المتابعين 
وفي جماعه بعملو تحقيق مين صاحب عصير دمعه وبطلع صاحب عصير كاين زمان داعس بسه ع طريق المطار ويا حبيبي بتبلش المعركه 
انظرو الى الشاب اللذي عمل اعلان عن شخص دعس بسه من سنوات وتركها طريحه الارض وين حقوق الحيوان وينكم يا ناس 
انا مره كتبت بوست عن البنت اللي بتنادي خطيبها نوتيلتي 
لقيت شب لابس نظارات طبيه وحاطت صوره نسر عبروفايلو كتبلي كومنت 
عفكره مبين انو البوست تبعك دعايه ما تضحك علينا وتستغلنا احنا مش اغبيا احنا صاحيين 
دخلت ع بروفايلو لقيتو كاتب بوست 
عمر زوربا يستغل سذاجه المتابعين ببوست ساخر ليعلن عن شوكلاته نوتيلا 
و واحد كاتبلو تعليق عفكره انا كمان كشفتو زيك 
ولك يا كشافيين يا معلميين انتو ولك هو شركه نوتيلا سائله فيي ولك هو فارق معها اعمل اعلان او لا ولك انتا بتفكر شركه نوتيلا زي بقاله ابو اسعد ولك شركه ميزانيتو مليارات بدها تيجي عالاردن وترن ع عمر زوربا وتقولو بالله اكتبلنا بوست عندك وبنعطيك 
طب خلينا نقول كلامك مزبوط وين المشكله اذا كان اعلان شو التأثير الواقع ع ميزانيه داركو شو اللي تغيير بقصه شعرك شو اللي اختلف بطريقه حياتك 
هاد كلو الموضوع الاول 
الموضوع الثاني بخص جماعه المثقفين العميقين النفسيات المحمضه اللي زعلو واتذايقو اني كنت ضيف ب معرض الكتاب تحت رعايه وزاره الثقافه زعلانين انهم استضافوني لاني بشوه اللغه العربيه الفصحى 
كلمتين بدي اقلكو اياهم 
كلكو عبعضكو ما بعزمكو ع حفل طهور ابن اخوي من كبيركو لصغيركو 
وكل واحد فيكو زعلان ومصدوم عالسريع يفتح كروكا عند اقرب شرطي سير 
وبوعدكم ما اخلي مهرجان فيه كتاب الا اروح عليه جكاره فيك وفيه يا جماعه صباحكم مشرق راقت لي تقبلو مروري 
شو الطريقه اللي ممكن نلغي فيها الفقره تبعت التفكير اللي بتبدا قبل النوم 
يا عمي تحكيش ع حدا الحكي بوصل عالسريع م احنا كلنا ع بعضنا بعمان مليون والمليون بعرفو بعض 
من كثر م عمان صغيره يمكن اذا حدا حكى عليك ب عبدون تسمعو وانتا نايم ب جبل الحسين 
ركزو يا عمي كلو بوصل 
بعدين مش شرط اذا سمعت انو حدا حاكي عليك تروح تحكيلو وتراجعو لا اتركو ع دلالو وشوف لوين رح يوصل معو تأليف القصص والخيال الواسع 
قبل اخيرا 
قصه انو هاد صاحبك واكلنا وشربنا مع بعض انساها في ناس لا بتفرق معها اكل ولا سفر ولا بطيخ لما بدو يحكي عليك بحكي حتى لو كاتبين كتابكو ع بعض 
هون سمعني اغنيه مفيش صاحب بيتصاحب خليني اكمل 
اخيرا 
بالنسبه للبنات اوعي تقولي لا لا لا لا هاي مستحيل تحكي عليي لا لا ياما ارجلنا وطلعنا ودرسنا مع بعض ياما فرمنا وجبات شاورما مع بعض ياما اعطيتها البطاطا اللي بالوجبه ياما تركتلها المناكير اللي نسيتو عندها اصلا هاي البنت الوحيده اللي لما خطبت ما عملتها بلوك 
لا يختي رح تحكي عليكي عادي كلنا بنحكي عادي 
عادي الاخ بحكي ع اخوه الابن بحكي عن ابوه ابن الخاله بحكي عن عمتو ابن الجيران بحكي عن جارتو ابو السعيد بحكي ع سوسن ابراهيم بحكي عن نجوى تسنيم بتحكي وما بتخلي ع مرت اخوها انتصار سعيد ياما حكى عن ابن خالتو عوني هبه هبه بتعرفوها هبه كتير حكت ع اختها المسافره 
ف عادي الموضوع صار طبيعي جدا اسمع وطنش واستمتع و اصفن و اسرح بالحكي اصلا رح تكتشف شغلات جديده عن حالك انتا نفسك ما بتعرفها 
هل تعلم انو في اشخاص بنام و بصحى و بشرب وبتغذى وبعيش و معو موبايل وبشتري حزم نت و عندو فيسبوك وتويتر وانستغرام و سنابشات و مضيع من وقتو بس مشان يراقب حدا 
عيونو بتتعب وهو يراقب بالتعليقات تعليق تعليق بوست بوست صوره صور حرف حرف دار دار زنقه زنقه 
وبفكر كتير وبحرق اعصابو وببذل جهد و بسرح وبخطط وبتكتك و بفضي حالو و بترك كتير شغلات مهمه بحياتو مشان يراقب بنت كان خاطبها و تركتو لانو بخزي 
عايش مشان يراقبها مع مين حكت ولمين عملت اعجاب و مع مين طالعه عالكافيه وشو نوع معسل ارجيلتها 
و عايش مشان يشوف بنت خالتو مين عندها صاحبات ومع مين بتحكي و اذا متابعه صفحه وائل كفوري و شو نزلت بوست وشو قصدها فيه ولمين منزليتو وليش وأي ساعه 
وعايش يراقب صاحبو وين راح وشو اذا اونلاين واتساب و شو نزل انستغرام ومع مين تصور سنابشات و وين كان اول امبارح و ليش ترك شغلو واشتغل بشركه ثانيه 
وهل تعلم انو من هالاشخاص بكون من الاقارب اللي بضحكو بوجهك ومن وراك بكون زي الحيه الساهيه اللاهيه الناهيه اللي نيتها مش صافيه 
وهو داير يقول لو تشوفو فلانه مع مين بتحكي ولو تعرفو اللي كنت خاطبها مع مين كانت و هداك الشب وين بروح 
وهل تعلم انو هاد الشخص هو نفسو زمان قبل التطور هو نفسو اللي يقعد عالبرنده لا شغله ولا عمله يراقب ام رامي شو شاريه و مأمون شو جاب لولادو و سماح ليش بتبكي من امها ومين رحل جديد و ابتسام شو طابخه 
وهل تعلم انو حاليا موجود بكل مكان وحوالينا وبقرأ كل اشي وبنقل و يعشق السكرين شوت وكل اشي عندو محفوظ احتياطا 
و هل تعلم انو الشخص هاد اصلا ما بستفيد اشي من كل اللي بعملو و راقب او ما راقب الحياه ماشيه وفش حدا سائل فيه وما حدا شايلو من ارضو و خطيبتو خطبت واحد احسن منو وبنت خالتو تخرجت وتوظفت وعايشه احسن حياه وصاحبو سافر واستقر وامورو تمام 
وهو بعدو بس براقب ورح يضل يراقب ورح يعيش ويموت وهو براقب رح يضل عامل زي الحربايه الملونه الكرنيبه الغريبه القويه ام بريص 
وشكرا 
نداء عاجل لكل حدا زعلان من حدا يحكيلو يخبرو يفهمو 
عادي فش فيها اشي 
تعال يا فلان انا زعلان منك لأنك عملت هيك هيك 
مش تعيش جو الغموض والكتمان وتخلي الواحد يحتار شو مالك وتقلب وتتغير وتعيش اللحظه بينك وبين حالك 
وتكتشف بالاخير انو الكل بعرف انو زعلان منك الا انتا 
لا و ببلش يكتب عالفيسبوك عن الغدر والكذب وانتا بتعملو لايكات وكونتات زي الاهبل وبطلع بالاخير بحكي عنك 
وبصير هو والشباب يحكو عليك بالكومنتات وانتا برضو زي الاطرش بالزفه المصريه 
بكتب بوست صاحبت الكلاب من غدر الاصحاب 
بتيجي انتا بتعملو لايك و بتكتبلو كومنت قال يعني انك بدك تشاركو اللحظه 
اه والله الكلاب احسن من الاصحاب 
هو هون ما بعبرك ولا بكتب اشي 
بيجي صاحبو بكتبلو 
خدلك مين بحكي 
بيجي هو بطنش تعليقك وبروح لتعليق صاحبك وبكتب 
اه في هذا الزمان بقتلو القتيل وبمشو بجنازتو 
انتا برضو هون بتفكرهم بحكو عن واحد غيرك 
وقال زي الاهبل بتفوت تشارك وبتكتب 
شباب تطلعو اليوم 
ما حدا بعبرك ولا بشيلك من ارضك 
بتروح برضو زي الاهبل وبتبعتلو مسج بشوفها وبردش بتقول بعقلك بلكي كان يجلي و ايديه مبلولين بتنطلو عالواتساب بتلاقيه اونلاين بتبعتلو مسج بشوفو وبرضو بردش بتقول بلكي الكيبورد عندو معلق بتروحلو عالسنابشات بتبعتلو صوره نهفه من الارشيف برضو بشوفها وبردش 
انتا بتقول بلكي دار عمو عندهم ومعجوق بترنلو بردش مره مرتين تسعه عالفاضي 
بترن ع الشب التاني صاحبكم برد عليك 
بتقلو يا زلمه مال فلان برنلو بردش 
بيقولك هسا برنلو اشوف مالو 
الشب برنلو وبرد وبقعدو ساعه عالمكالمه وانتا ترن بتلاقيهم مشغولين 
بترجع بترن عالشب الثاني ببطل يرد 
يا جماعه مالكو وحدو الله شوفي 
بعد رنات عالشب الثاني برد عليك بدون نفس بتقلو يا زلمه شو في حكيت معو بقولك اه طب سألتو ليش بردش عليي 
بقولك انسى 
هاي كلمه انسى بتخلي اعصابك تفرط زي قطف الحصرم 
يا زلمه شو انسى شو في بقولك اسمع برجع برنلك امي بترنلي وبسكر وبروح 
بترجع ترن عالاول ما برد وبحلقلك 
بهاي الحاله انتا بدك تستنتج لحالك وتصير تعيد بأخر اسبوع لورى وتتذكر التفاصيل وتحلل شو القصه 
طب يا عمي فش اشي ماصار اشي 
شو القصه مالهم قلبو عليي زي الحكومه شو في 
طب يا عمي زعلان احكيلي ليش جو ام بي سي دراما 
ليش يا عمي ليش 
طب اذا انتا قالب بتقلب معك الكل 
طب حدا يفسدلي وين الفسادين بالشله 
بالاخر بعد اسبوع انقطاع وبوستات و زت حكي بتكتشف انو كاين طالب منك شاحن الموبايل لما كنتو طالعين وهو موبايلو في وخطيبتو بترنلو وانتا مش عاطيه اياه 
يا زلمه يلعن ابوك ع ابو خطيبتك ع ابو الشواحن ع ابو المكالمات ع ابو الي قلبتهم معك ع ابو جوك 
منيح 
عاجل حكومه الملقي تقرر رفع اسعار البنزين والسولار والكاز 
يا جماعه مين بعرف المثل اللي بيقول 
قاعد بحضني و بتنتف بذقني 
تضحكش بوجه حبيبتك و بوجه امك تنكد 
حبيبتك بتبيعك عند اول شخص بشتغل ب دبي 
امك بتبيع الدنيا عشانك 
ديرو بالكم من الناس اللي قاعدين و بستنوا قصه تصير مشان يبلشو فتنه و بخ السم وتحليل غريب كل الفكره منو زرع المشاكل 
الناس اللي بترتاح نفسيا بس يشوفو المشاكل بتزيد والحكي بزيد واللي صار اليوم اجاهم ع طبق من ذهب وبلشو نشر و تعليقات ب اسماء وهميه 
بس احنا مرينا اكثر من مره بهالتجربه وزي هيك قصص فاهمينها و عارفينها واللي مميزنا عن غيرنا انو احنا بهيك قصص بنصير ايد وحده ودين واحد وفكر واحد وجنسيه وحده 
الفتنه اشد من القتل 
انا استغربت جد بس وصلني مسج عن عيله مكونه من ام و بنات كبار وصغار وفيهم بنات بنتها منفصله عن جوزها و عايشين ف اشي بشبه البيت و رحت على البيت انا و كم حدا مشان نشوف الوضع 
المكان ماركا عند دائره الترخيص انا فكرت انو بيت اللي عايشين فيه طلع مش بيت 
والصراحه مش عارف وين الوزراء او المسؤولين 
فش حدا مساعدهم لا جمعيات ولا مبادرات ولا حكي فاضي 
المره الكبيره بتقولي بيجو عنا بصورو البنات و بروحو وعالفاضي بانين بيت بطوب و زينكو بأرض فاضيه واصلا صاحب الارض بهددهم بأزله البناء البيت اصلا بدو يوقع لحالو بالشتا بكون غرقان بنات صغار وكبار بدون تعليم و بدون اشي اب عمرو سنه مش واعي عالدنيا 
بتقولي معظم الوقت البنات الصغار بنامو من الجوع اصلا كل فتره بيجو واحد بحطلها اكل و بروح بتضل تدعيلو 
يا اخوان جد الوضع مش طبيعي انا بطلب من اي حدا يساعد اي حدا بقدر يساعد اي حدا يروح هناك يساعد بأي اشي الوضع جدا سيئ 
واللي ما بقدر يساعد ينشر هالحكي عند الكل 
اخدت كم صوره للبيت مشان تشوفو الوضع 
العنوان ماركا الشماليه دخله الترخيص بعد مدرسه ام كلثوم عاليمين في ارض فاضيه البيت فيها 
جبنا رقم موبايل للأم ام عزت 
يا عمي ليش عنا بالاردن فش مدينه ملاهي للكبار 
كل الملاهي اللي عنا اكبر لعبه فيها بطه بتتحرك يمين وشمال و بتزمر 
او صندوق شبك كلو طابات ملونه ريحتهم كاز 
ومحداش يقولي الجبيهه 
لانو الجبيهه مدينه اشباح مش ملاهي 
شو قصه البنات اللي لاغيين التاء المربوطه من حياتهم 
قال شو بنت وبتقول انا زهقان انا تعبان انا جوعان 
عليم الله لو اخطب و ارن ع خطيبتي و ما ترد عالموبايل وبعد ساعه تبعتلي مسج تقولي 
سوري حبيبي كنت تعبان و نعسان ونمت شوي 
والله لاحط ببيتهم مخدرات و ابلغ عنهم 
والمشكله بس حدا يقولها جعفر بتزعل 
لا يا ستي انتي هيك جعفرين فوق بعض 
بدي احكيلو ليش معظم البنات الحلوين حظهم مايل و مضروب ب نيله بالنسبه لموضوع الزواج 
ليش حظهم ممردغ مردغه 
هي القصه بالعقل 
خلينا نفرض انو شب اسمو خليل بدو يخطب بنت الشب موظف وراتبو ع قدو و عندو بيت والامور سالكه بصعوبه 
وقال خلينا نشوف بنت حلال نكمل معها هالحياه خلص بكفينا مرمطه خلينا نستقر يا عمي خلص 
اذا شاف وحده حلوه شو رح يقول وهو قاعد مع اهلو بالليل 
لا يا عمي هاي حلوه يعني شكلو اهلها رح يطلبو جزيره ب ماليزيا وهي اكيد بدها نجوى كرم تغني بحفله وداعها واقل اشي ابوها رح يطلب مهر من صفار عاليمين 
و بنط اخوه الي متجوز وهو ماسك كاسه الشاي بشرب منها مع صوت تصفير وبقولو المثل ما غيرو 
يا عمي على قد لحافك مد رجليك 
وبحكيلو بصوت واطي هيها مرتي اللي جوى منتا شايفها مش حلوه كثير منتا عارف اهلها ما طلبو اشي انسى عمي انسى اشوفلك بنت عمها بتشبهها 
ابوه بقول لا وفوق مهي حلوه موظفه كمان عليم الله ليطلبو منا بلاوي زرقا شوف غيرها عمي 
بهاي الحاله البنت الحلوه تم الاستغناء عنها بناءا على تحليلات واقعيه 
مع انو انا متأكد انو معظم البنات الحلوين ابسط من هالتحليلات 
يعني مش شرط اذا حلوه وموظفه وراكبه سياره يعني طلباتها خرافيه طب يا عمي جرب شو رح يصير 
اطحش ع اهلها او عليها بدهم يطخوك يعني 
شو فيها اذا عندهم خدامه ولك فوت اطحش عادي 
فش فيها اشي هو انتا داخل تسرق بلكي طلعو جماعه ابسط منك 
او الحل الثاني انو البنت الحلوه تبطل حلوه يا عمي عجبي عحالك الوقي ثمك وانتي ماشيه انكشي شعرك البسي الوان غريبه ضلك اعطسي وانتي ماشيه نطي كم نطه غريبه 
مشان حظك يزبط 
لازم تمشي مع الواقع الحالي مع انو كل البنات حلوين وكل وحده عندها اشي بتتميز فيه عن الكل بس احنا هيك الشباب بشكل عام خلص عنا هاي حلوه وهاي مش حلوه 
الحلوه بخاف الواحد يقولها صباح الخير 
لانو خلص ماخدين فكره عنها انها نفسيه محمضه ونمروده وشايفه حالها و شقفه وحده 
عاد هي الحزينه عليم الله ما بدها اشي ولا بتطلب اشي بالعكس يمكن انتا تعال وما عليك 
صرنا ب و لسا في ناس بحكو بموضوع اردني و فلسطيني 
ولسا في عنصريه ولسا في انتا من وين وانا مو وين ولسا سؤال انتا من وين موجود 
العنصريه مرض 
مرض برجعنا لورى كثير مع انو العالم كلو بتقدم 
نفسي يجي يوم و نعرف بعض و نحب بعض ب اسمائنا و بس 
لا مشان بلدي او لوني او جنسيتي او اصلي 
قال انتا نابلسي وحاطت تقيم في عمان حط انك هندي بلكي ينبسطوا البين يطسكم بقر ارتقوا يزم شو بتتعاطوا انتو 
بلا اردني بلا فلسطيني كلها بلد وحده وشو ما تحكوا وتفتنوا ع الفاضي صار في نسب وصار في حب وموده واخوه وكل واحد شايل هم الثاني 
ما بتلتاموا اذا بأمريكا صرت اشوف الابيض بكره الاسود انداري الله يديم العقل 
والله يا قلبي انه قرى اربد ما فيها هالحكي و ما سمعنا هالحكي غير بعمان 
مع احترامي لك انت اخر واحد تحكي عن العنصريه عارف حالك صرت مشهور و تحط صور فيها فلسطين و الوحدات الحق مو عليك الحق علي ظابك و خلاك مشهور 
شو ذنب البنت اذا ابوها بحب عمتو ومسميها ع اسمها 
او مسمي بنتو ع اسم الدايه اللي ولدتو 
جد حرام تلاقي بنت ب اسمها شمندوره او غزاله او عشبه او نمروده ابوها او تحسينه او تركمانه او مكتوعه او صبحه او سابعه او شراره او ست الستات او سحسيله او سردينه مثلا 
حل عنا انتا وعمتك يا خال 
اثبتلكو انو البنات قلابين و خبيثين وهيك بمثال بسيط جدا جدا 
اذا بنت اسمها نجوى عملت حفله عيد ميلادها عندها بالبيت وجابت كل صاحباتها وفي كم صبيه من صاحباتها دخلو ع غرفتها يزبطو الميك اب او القصص هاي دخلو وطلعو ودخلو وطلعو 
هسا القانون الدولي بالعالم بقول انو دايما بعد كل حفله نسوان بتنعمل بالبيت لازم يضيع اشي 
يا اما سنسال ذهب خفيف او ساعه مطليه ذهب ابيض او مبلغ من النقود بكون عند المراي عالطرف 
المهم بعد عيد ميلاد نجوى ولما كل البنات يروحو وتبلش نجوى تنظف بالبيت و امها فوق راسها بتبهدلها المهم نجوى بتفقد خاتمها الذهب اللي شلحتو وحطتو عالمراي بأول الحفله 
اول اشي بتعملو نجوى بتقول فش غيرها سناء هي اللي اخدتو والله عارفه دخلت وطلعت عالغرفه مليون مره اصلا عينها عليه ونفسها فيه من لما اشتريتو والله لافضحها وبتبلش ترن ع صاحباتها وحده وحده وتقلهم سناء سرقت الخاتم تبعي وببلشو صاحباتها 
وفاء بتعرفي اني استغربت منها لانها دخلت كتير ع غرفتك 
رجاء يي الله لا يوفقها الحراميه بنت الحراميه 
صفاء كأني شفتها وهي بتوخدو والله وبس شفتها انعجقت وعملت حالها بتعطس 
ولاء كنت بدي اقولك انها سناء من قبل متقوليلي 
الآء مهي حراميه معروفه مره سرقت بيتزا من المحل عينك عينك 
وبعملو جروب واتساب اسمو سناء الحراميه 
وببلشو دعاوي ومسبات ودلائل وقصص و اثباتات انها حراميه 
بتيجي ام نجوى ماسكه الخاتم بتقولها خدي خاتمك لقيتو ورى المراي 
بتوخدو نجوى وبتبعت مسج عالجروب الحمدلله لقينا الخاتم منيح ما طلعت سناء اللي سارقتو 
وفاء يحرام ظلمناها 
رجاء قلتلك دوري منيح 
صفاء يلا منيح انو التقى 
ولاء ديري بالك المره الجاي 
الاء هي ما سرقت البيتزا يومها طلعت ماخديتها فري 
الشباب اذا شب عمل حفله بالبيت بسكر غرفتو وبقول شباب انا سكرت الغرفه لأنكو حراميه 
واذا حدا سرق اشي من عندو بس يوصل البيت بصورلو ياها يجاكرو وبقولو والله ما برجعها من زمان نفسي فيها 
يا اخوان كيف حالكم 
بما انو انا عندي متابعين كثير جد حابب نعمل اشي شوي مفيد بالنسبه لموضوع الانتخابات في ناس كتير خلص تعودت ع انو كل دوره انتخابيه لازم كل اللي بدهم ينزلو بكونو من النواب السابقين او الكبار والمكررين وبما انهم كان معظمهم شغل حكي و وعود كذابه وشغل مناصب غلط انو نحكي عن الكل زيهم انا حاولت اشوف بكل دائره انتخابيه مين شب او بنت ونازل جديد بدي احاول نحكي عنهم ونعرضهم هون ونشوف شو وضعهم شو وعودهم ونعطيهم فرصه بلكي كانو غير 
بلكي لعل و عسى زبطت معنا وتأملنا فيهم خير خلينا نجرب مش غلط لأنو ما بزبط بس تخلص الانتخابات نقول المجلس بردوش ع حدا ونكون احنا سبب وجودهم حتى لو كان في كويسين من الجداد يعني الريحه ولا العدم 
واللي بقول عن اللي نازلين كذابين عادي انتخب حد جديد وجرب بلكي طلع صادق لاني شفت كثير وجوه جديده وشكلهم حابين يعملو اشي 
انا هيني بحاول اوصل لأكبر عدد منهم لأنزل عنهم هون واخليهم يجاوبو الكل ويحكو مع الكل ونشوف شو جوهم لانو اذا حدا وعد و كذب بدي اروح اقعدلو عباب بيتو 
البنت اذا سافرت اسبوعين على دبي بترجع متغيره تغيير تام 
تغيير باللهجه والبرستيج والنفسيه والاسلوب حتى بتنسى العناوين وما بعجبها الوضع هون حتى يمكن توصل معها تقول عنا ب دبي مافي هيك 
كيف عاد لما تتجوز و تسافر اسبوعين ع دبي و ترجع 
هون رح يصير معها تغيير مزدوج خطير جدا 
هاي ابعدو عنها هاي اعطوها مجال تحكي شو مبدها الموضوع مش بإيدها اصلا اتركوها يا عمي تعبر 
مجرد انها تجوزت لازم تتغير كيف عاد جيزه و سفر ع دبي هون نظام حياتها وحكياتها كلو بدو يتغير 
يعني البنت الطبيعيه اصلا بس تتجوز بدون سفر بتغيب عن صاحبتها اسبوع اول متشوفها بتسألها ما تجوزتي 
لا يما ما تجوزت منتي عارفه انها ما تجوزت مستحيل تتجوز بغيبتك اللي كلها ايام يعني لو بدهم يتفاصلو عالمهر بدهم شهر تقريبا مشان هيك خلص سيبك من هالسؤال 
هاي الطبيعيه اللي بس تجوزت 
اما اللي تجوزت سافرت ع دبي 
هاي حالتها شوي متقدمه يعني بتغير سؤالها لصاحبتها تبع تجوزتي 
بصير السؤال تجوزتي بالأردن ولا بعدك نصيحه نصيحه بس تتجوزي تعي عنا ع دبي عنجد اشي كتير واو خرافي خرافي 
نفس الاشي الشباب تقريبا 
لما يكون في شباب صحاب بدورو ع شغل صارلهم سنين متخرجين وبدورو ع شغل 
ف واحد فيهم بشتغل بشغل منيح والثاني لأ 
لما يداوم بشغلو يومين بس بس يومين اذا قعد عمكتب بالشغل وشرب قهوه بتغير تغيير لا ارادي بالجينات خلص مجرد ميتصور وينزل صوره المكتب ويكتب ماي اوفيس 
هون اول اشي رح يرن ع صاحبو ويسألو انتا ما اشتغلت يا زلمه دور ابعت سيفيات حاول 
تخيل نفس الاشي الشب يلاقي شغل بالسعوديه مثلا بعد يومين برن ع صاحبو يقولو يا زلمه انتا بعدك بالاردن لا والله بحكي معك من وكاله ناسا 
ما لقيت شغل بالاردن تعال عنا يا رجل حاول ابعت دور عنا هون الوضع تمام والشغل مريح والرواتب منيحه 
مع انو صارلو يومين يمكن لسا اسم مديرو ما بعرفو 
هاد الحكي موجود ما بعرف شو اسمو بعلم النفس بس القانون الواقعي العام بقول 
تتغير الفتاه تغييرا جذريا في حال تم خطبتها او تجوزت او سافرت لأي مكان 
يتغير الشب تلقائيا عندما يحصل على اول مبلغ كبير من المال او وظيفه ممتازه 
هه لا حول ولا قوه الا بالله 
والله وصلت اميركا ورجعت 
عنجد شو بتهيألها اللي بتتجوز او اللي بتسافر مع جوزها وبتبلش عرط فاضي 
انو السوال شو يعني دبي 
عليم الله الاردن فيها رواتب اعلى من دبي 
يا عمي سيبونا من الحكي فش بعد الاردن لو بموت من الجوع فيها بضل اسمها بلدي و وين ما الف وجهي بلاقي ناسي واهلي حولي 
ابصر 
انا بس بدي افهم ليش ايجارات البيوت لهالدرجه غاليه 
لا و فوق هيك اصحاب البيوت نماريد و نفسيات محمضه و عايش فيها دور اللي بدك بدك ما بدك احلق 
مهو الحق مش عليك الحق ع ابوك اللي ورثك بيت للايجار وخلاك تتحكم بالناس 
قال بيت غرفتين و مطبخ وبطيخ ب دينار لا ومش عاجبو وبحكيها بقرف و اذا انتا مش عاجبك بلاش و بدول سنه مقدم وبدو تأمين دينار وبدو توقيع عقد عند محامي 
يا زلمه هو بيت شو بالزبط بيت هوڤن 
لا ولما تيجي تفاصلو بالايجار بيقولك والله ما بتزبط ولا بتوفي ما بتوفي لشو يخوي هي البيت عالبنزين ولا فيها ذهب وين الخساره عندك مثلا لو اجرتها ب طب اذا بعمان الشرقيه الايجار ب 
لو بالغربيه بكم الايجار ب الف على شو بالزبط شو اللي ارتفع مشان ترفعو الايجار 
والمشكله البيت بكون عمرو اقل اشي سنه وبكتبلك بناء جديد لم تسكن بعد وحد الله يا جديد ولك مهي اقدم من مدرسه السلط 
واللي بيقول والله في مستأجرين نماريد 
والله انا اذا بدفع اجار دينار غصب عن اهلي و تلقائيا بدي اصير نمرود 
وبتيجي بتسألو بيقولك مهو اللاجئين يا زلمه هو احنا كل اشي بدنا نحطو ب اللاجئين خلصونا عاد مشان الله او بقولك منتا عارف الحياه غاليه اي حياه يا ابو حياه 
غرفه بس غرفه ايجارها دينار شو هي غرفه عصف ذهني ولا مطله عالبيت الابيض 
هي اصلا شو مكلفيتك بتطعميها للغرفه بتصرف عليها بتطعمها بروتين كل يوم 
لما موظف كل راتبو دينار و ناوي ناوي ناوي يفكر يدرس موضوع انو يخطب ويتجوز شو يعمل بالزبط 
اذا الايجار مع مي و كهربا بطلع فوق ال وراتبو شو يعمل بالزبط 
وين جماعه المبادرات والقصص والايڤنتات بس شاطرين نروح نزرع شجره ونصورها ولا شاطرين ندهن رصيف ونتصور جنبو 
ليش ما تعملو مبادره و تجيبو الناس اللي عندها بيوت ومعهم مصاري وتحاولو تقنعوهم انهم مش رح يشحدو اذا نزلو من الايجارات شوي شو رح يصير عليهم بدل ميكون دخلهم بالشهر الاف خليهم يصيرو 
كل واحد ما بخاف ربنا بالسعر اللي بحطو لإيجار بيتو ان شاء الله ما بلاقي مكان يقعد فيه يارب 
رح اكتب الرساله بالزبط زي موصلتني 
مشان الله احكي عن الولاد الي امهم جارتهم وعمرهم ما قالولها يما انتي زهقانه خلينا نشممك الهوا او عازمينك عالغدا او اي مكان 
الصراحه انا مش عارف شو اكتب عن هيك ولاد كل واحد فيهم مع مرتو وناسي امو مع انها ساكنه جنبو 
بس معلش يما الحق عليكي انتي انك جوزتيهم اصلا 
طبعا بدهم ينسوكي ولا شو مفكره 
طشات وطلعات مرتو اهم منك انتي خليكي هيك لحالك ولما بعد عمر طويل تموتي بصيرو يقولو وينك يما بس ان شاء الله همه بموتو قبلك 
زمان يحرام العروس بعرسها وهي قاعده عاللوج 
امها بتكون موصيتها تضل منتبها عليها مشان التعليمات من بعيد 
بتلاقو هالعروس قاعده و متشنجه عاللوج ومش عارفه شو تعمل اذا بدها تهز كتفها ع اغنيه عجبتها امها من بعيد بتعض ع شفايفها 
يعني اركزي اركزي 
يحرام بتتمسمر عهالكرسي زي اللي بدها توكل ابره 
بتزيح حالها هالعروس عجهه العريس مع طعجه بالقعده بدها تحكي معو يا عمي اتركوها 
امها من بعيد بتصير تزبط قعدتها اكتر من مره مشان العروس تعمل زيها يعني 
ولك اقعدي هيك اقعدي هيك 
بترجع العروس زي صف الجيش بتزبط قعدتها زي اللي بدها تتصور صوره شخصيه للسفاره الاسبانيه 
بجيبو للعروس صحن الكيك هي الحزينه بتكون جوعانه وجاي عبالها توكل الكيك مع الصحن مع الشوكه مع ايد العريس 
بتمسك الصحن وبتسمي بدها تبلش فرم 
امها من بعيد بتصير تزغرت زغروته مع توسيع حدقه العين والجحره عالعروس مع عصبيه يعني 
كلي لقمه وحده ولك كلي لقمه وحده 
العروس بنسد نفسها و بتحط الصحن ع جنب زي اللي لقت فيه شعره 
بشغلو اغنيه رقصه العرسان واصلا الاغنيه من اختيارها ومبسوطه عليها واصلا تجوزت مشان الاغنيه بس تبدا الاغنيه بتقوم زي الالعاب الناريه وسعولي وسعولي ما بتصدق متى تتحرر بتفضي الساحه وبترفع ايديها مشان وهي بترقص تشرح الاغنيه 
بتلاقي امها بوجهها واقفه زي مراقب التوجيهي مع ضحكه خبيثه وصفرا يعني 
ارقصي خفيف خفيف واثقلي وتشطحيش زي كأنك بغرفتك 
بتوقف العروس زي اللي مسكو معها مخدرات وشوي بدها ترفع ايديها وتقول والله ما عملت اشي سيدي 
وبمر العرس وهالعروس نشف ريقها وما عملت اشي 
مشان هيك نصيحه يا عروس هاد عرسك مش عرس جيرانكم ترديش عحدا واصلا تتفرجيش عحدا ارقصي وكلي واشطحي واقلبي الصاله وخلي اللي بدو يحكي يحكي مهو كلو جاي يوكل ويحكي تسأليش بحدا طنشي الكل واعملي اللي بدك اياه 
وانتي يا خالتي يا ام العروس يا غاليه يا منيحه الله يطوللنا بعمرك اتركيها بحالها 
اما الايام هاي الجيش الروسي نفسو ما بقدر يوقف العروس عن الرقص 
داحش رقمو بالسندويشه 
فلنقف وقفه احترام للشب الإسباني العنيد 
الجبار المصمم المبتكر الخليط المايسترو 
بدك توخدي رقمي خاوه بحطو بالسندويشه بالوجبه بذانك بعينك بسشوارك بحلمك بأكلك بشربك 
طب اللي زي هيك شو متوقع 
ترن عليه البنت تقلو انا اللي لقيت رقمك بالسندويشه 
طب مين اللي شجعك لا ومطويها ومرتبها 
اغلبك سندويش وحده زين بدون سلطه و وحده اورانج مع شطه بليز و وحده امنيه كعك 
الوقت اللي بتستغرقو لما تنزل صوره انا لله وانا اليه راجعون بتقدر بنفس الوقت تكتب فوق الصوره مين اللي مات او شو القصه 
يعني مش تنزل الصوره وتروح وتعيشنا جو التشويق لا وفوق هيك بتطفي موبايلك وبتقطع كل وسائل الاتصال 
وين الفكره بالقصه 
قال وبعد اسبوع بفوت وبشيل الصوره وبتسألو شو القصه بقولك نزلتها مشان اشوف مين بسأل عني 
قول والله 
جد انتا مين اللي شجعك توصل لهاي المرحله 
نصيحه اخويه 
البنت الخاطبه اذا تركت خطيبها و فسخت الخطبه وشايفه انو في بصيص امل انهم يرجعو ما تكتب اشي على الفيسبوك مسبات و دراما و مجاكره و منيح اني خلصت منو و لقد كنت اكبر اخطائي و تبا لتلك الساعه و لا اريدك من اول بس امي اقنعتني و ندمت على تلك اللحظات واختك الكبيره كانت قويه و اصلا لا اعلم كيف وافقت عليك ورضينا بالبين والبين ما رضي فينا 
لأنو اذا رجعتو لبعض موقفك رح يكون مش جميل ابدا و سوف تضطري انك تلغي فيسبوك سريع سريع او تقنعي خطيبك انو اكاونتك كان مسروق 
اما اذا شايفه فش امل بالرجعه اقلبي كل الفيسبوك دراما و مسبات عادي فشي غلك و غل غلك يختي طخي عالعيله كلها حسيهم انهم خسرو صناديق ذهب فرعوني 
وعشان ما تقولو بحكي عن الخاطبات هاد الحكي ينطبق على جميع الافراد 
اذا حدا ترك شغلو شهر و رجع 
اذا حدا طلق مرتو اسبوعين و رجع 
الخ 
احفظو خط الرجعه التكتيكيه لكل قصه ف نحن لا ندري ماذا يحصل في الحياه ولا نريد ان نضع انفسنا بسواد الوجه انها السوشال ميديا يا اصدقائي انها مرآه الحياه انا اصلا ليش بنصحكم مهو عشانكم انا شو جاييني مهو لو معي مصاري ونقود بتردو علي و يلا ماشي وداعا 
من امياتنا تعذبو من سلافهم و بنات حماهم زمان 
في روايه اسطوريه تكررت مع مليون ام في العالم العربي 
يما كنت اكون حامل فيك ويجو كل عمامك والدنيا رمضان وانا مريضه وبدهم يوكلو كلهم واطبخ ومش قادره و عمتك تجاكر فيي وغيرانه لاني حامل وانا بالمطبخ وهمه قاعدين على ضحك ومزح وانا من تم ساكت 
طب يما وين حقوق الانسان ايامها وين الامم المتحده وين العدل يما كان سلختي عمي طنجره عراسو وانحبستي احسن من هالعيشه طب يما ليش تضلي ساكته اروح اطخ عليهم يما 
ايامها كنا بدنا نعيش يما 
يما قهرتيني يما خلص 
اما خوالك وخالاتك احسن ناس 
كلنا مساكين و حزينين وسارحين وكل واحد فينا في براسو مليون قصه يفكر فيها 
قال ليش مش مبتسم ولا بتضحك 
هداك الزلمه اللي بالسياره ليش فتحت الاشاره وبعدو واقف لا مش ملتهي بموبايلو ولكو هاد سارح بأقساط السياره والمدارس الخاصه والاساتذه الخصوصي وايجار البيت والدنيا شتويه وكاز وغاز ومليون قصه 
هاد الشب مالو ليش قاعد لحالو لا مش مجنون هاد صارلو سنتين خاطب وحماتو اكلت راسو لازم يتجوز وهو مش ملحق بشتغل شغلتين ولسا ما جمع اشي وخطيبتو بتحكي واخوان خطيبتو بحكو وبرضو عندو عيله و اخ توجيهي ومليون قصه 
هاي البنت اتركوها بحالها هاي الكبيره بخواتها هاي اللي تركت الحياه والدراسه مشان خواتها واخوانها الصغار ضيعت مستقبلها و امها تعبانه ورفضت كل اشي مشانها جيزه وتعليم وحياه وراح العمر وبعدها زي مهي ومليون قصه 
هاي المره اللي بالتكسي رايحه تستلم حواله من ابنها المغترب هو الكبير والمتعلم سافر و تهجر مشان هون راتبو ما كان مكفي لإشي اشترى فيزا وراح عالسعوديه صارلو شهور ومن شهر توظف وهيو باعت كل راتبو رايح منو بس حق اكل وقاعده بتفكر وين رح يروحو المصاري لأنها تداينت اكثر منهم ومليون قصه 
شايف كل هدول اللي بالباص ليش كل واحد راكي راسو ع الشباك و سارح كل واحد عندو قصه واحد رايح يدور ع شغل واحد متمشكل مع ابوه ورايح مش عارف وين هداك رايح عالجامعه ومتأخر هديك اللي حاطه سماعات بدنيها رايحه تقابل لوظيفه لا بتحكيش مع حالها بتحاول تحفظ شو بدها تجاوب اذا سألوها اشي بالانجليزي هداك الشب مش جاي ينام بالباص هداك بداوم بفندق بالليل وبالنهار بشتغل ع تكسي فش مجال ينام غير هون ومليون قصه 
اللي جوزها طلع كذاب واللي بنت حماها معذبيتها واللي تاركه ولادها بالحضانه واللي ضاع منو ليره واللي صاحب البيت بدو يطلعو ويجوز ابنو واللي امو مريضه واللي ابوه تعبان 
بس برضو عادي بنضحك و بايعينها ومش سائلين شو بدو يصير يعني اكتر من هيك اشي عاطل مافي 
سكر عداد المشاكل 
نفسي اخدها معي مشاوير امام الجميع 
واحنا ماسكين بإيدين بعض وهكذا نمشي بجانب البسطات و تستحلي ميداليه عن البسطه و تدقر عند البسطه و تستحي انها تقول بدي هاي المداليه تمسكها و تتحسر 
وانا اعمل حالي مش فاهم اسأل الشب بكم هاي يا غالي 
يقولي بليرتين 
وانا عليم الله كل اللي بمحفظتي خمس ليرات بدي اشتري دخان وبدي اشتريلها حبه بوظه واللي بضل اجار طريق 
اقولها خلص والله لأجيبلك اياه بس اخد الراتب 
هي تلسعني جمله بتدايق بالعقل يلعن اخت هالراتب اللي مش شايفه منو اشي 
طب ليش بتدبي حكي وانتي عارفه الوضع 
منتي عارفيتني منتوف وشغلي ع قدي و وضعي مصدي 
رجعت رمتلي كلمه طلعتها من ساسي لراسي 
قال شو يا ريتني اخدت ابن عمي او العريس اللي شافتو امي بشتغل بالجبصين و عندو بيت و معصره زيت 
قلتلها طب والحب يا سهير وين الوعود وين الضحكه والورود وين رمضان احلى معي و السنه الجاي احسن معي و اول سحور معي وازكى فطور بجانبي 
عشان مداليه ولك منتو بيتكو تحت داليه ولك ليش قلبتي ليش وصارت علاقتنا طيش ب طيش 
بتتذكري لما حكتيلي انك بتحبي ريحه الاسمنت والكاز 
صح جبتلك كيس اسمنت و سرقت كاز بعلبه سمنه من البيت وخليتك تستنشقي يومها فكرتك بتتعاطي وصار وجهك ازرق وانتي تشمي 
بس قلت عادي هاي حبيبتي ام فادي 
قالتلي انا مش ناكره اشي بس بدي المداليه بدي اصورها و اجاكر صاحباتي و اكتب تحتها اول مداليه من حياتي 
قلتلها شو ذنبي انا بخباثه صاحباتك و غيره خواتك 
طب اصبري عليي موعود بشغل مرتب والله لاشتريلك كل اللي نفسك فيه والبلوزه الصوف واعبيلك داركو رفوف وانزل فيكي كفوف 
صاحب البسطه صافن فينا وبالنقاش عيونو بتغرغر عليي وعلى وضعي 
مسك المداليه وقلي خود يا كبير هاي مني الك المهم ما تخسرو بعض من ورا اكم غرض 
من يومها لليوم وانا ببعدها عن اي بسطه يا عمي هاي مبليه مداليات غرفتها كلها مدندشه مداليات حرف اس واسمها ع حبه الرز 
يا عمي الحب ع طفر بزبطش والخطبه بهيك وضع عاطله عالسوشال ميديا مبين مبسوطين وحاطين صور ايدينا بروفايلات وبعشقك يا بيبي و بموت فيك يا حبيبي 
اما عالواقع كلها لسع حكي و معايرات و مداليات وبسطات وخوات 
كل مأكتب اشي عن اغنيه العيارات الناريه برجع بمحيه لأسباب خاصه 
والاسباب الخاصه انو في قضيه اساءه انرفعت رفع عشان حكينا عن الاغنيه اللي قبلها وبستنى ننزل محكمه 
مشان هيك لساني مربوط ومش قادر احكي ولا كلمه 
ولا الاغنيه مرتبه جد وفيها عبره و عده افكار محوريه والاداء ممتاز و خرافي وقفه المطرب وقفه راكزه بتحسو عن جد ابن صباح فخري 
كلمات جارحه و قويه تحول دون وقوع اطلاق العيارات الناريه عالمطرب قصدي بالحفلات 
فيها توعيه فيها تثقيف فيها متعه 
وانتا بتسمع بالاغنيه بتكون تستناه يكمل مشان تتفاجئ بالكلمات اللي جاي فيها تشويق الاغنيه 
والمذيعه كانت فاقعه ضحك مش عشان الاغنيه بتخزي و بتعر اصلاطن هي تذكرت شغله قديمه وضحكت عليها 
كان نفسي افوت عالاستوديو اثناء تأديه الاغنيه و امسك معي بخور و ابخرو وابخر الاستوديو كلو و اصير الف حواليه زي احتفالات الهنود الحمر 
بحب اهني الشعب الاردني بمناسبه هاي الاغنيه ومنتخبنا الوطني 
يا اخوان احنا محسودين والله محسودين عين وصايبيتنا مطروقين عين هالقد مازعيتنا مزع جايبيتنا كتاف 
اكبر دليل انو احنا محسودين الاغنيه تبعت العيارات الناريه 
ما بقدر اقول غير الله يرحمنا برحمته يارب 
وجيب العواقب سليمه يا رب 
الشب اذا عمل حادث سياره مع بنت حلوه و انقصت سيارتو من النص بيقولها 
مش مشكله يا حلوه المهم سلامتك تخافيش وبجيبلها مي وعصير اذا فيه وبقعدها وبشغللها موسيقى وبصير يضرب سيارتو قدامها مشان يثبتلها انو مش سائل وبقولها اصلا من زمان كان نفسي سيارتي تنضرب هيك ضربه مشان اشيل العين عنها و حظي حلو انو اللي ضربلي سيارتي بنت اموره متلك انا بديش منك اشي المهم سلامتك انتي المهم مناكير اظافرك ما انخدشو خدش انا الله يحرقني انا ان شاء الله بموت انا وسيارتي انا مأمن شامل اصلا بصلح لحالي و بصلحلك واذا عندك صاحبات سياراتهم مضروبه بصلحلهم كمان واذا شديت حيلي شوي بصلح امتحانات توجيهي اذا بدك 
امانه بدك اشي خلص انتي روحي و ما عليكي و اعطيني رقمك مشان اتطمن عليكي واسأل عنك وعن سيارتك 
بتروح البنت وهو بنشل عرضو ونش وتصليح ومرمطه بس عادي كلو لعيون اللي ضربتو 
بالليل ببعتلها عالواتس اب 
ان شاء الله الحلو امورو تمام انا اسف لأنك ضربتيني 
بترد عليه معك السيد رامي جوز البنت اللي عملت معك حادث اذا بشوف منك مسج كمان مره بدي اجي اطخ عباب بيتكو 
وهيك بكون الشب خسر كتير شغلات بحياتو سيارتو ومصاريه و احساسو وشعورو وعواطفو 
اما اذا عمل حادث مع شب والضربه جدا جدا جدا بسيطه 
بغمى عليه جوى السياره وبصير ظهرو يوجعو وبطلع من السياره يسب ويغلط راح البوز والله بعدني ما سديت حقها هاي رح تكلفني بلاوي يا عمي انتا اعمى بتشوفش رخصتك واسطه راحت السياره الله لا يوفقك تأمينها خالص وترخيصها منتهي والله لادفعك اللي فوقك واللي تحتك اصلا بدي مستشفى مش قادر دايخ خدوني ع مستشفى الاردن مش قادر اصلا كنت حامل وشكلي طرحت خاف الله فيي انا رح اموت الحقوني 
تحيه فخر و اعتزاز لكل طالبه او طالب درس وتعب وانشل املو و تخرج و لهسا مش لاقي نص وظيفه بسبب الواسطه 
تحيه خاصه جدا جدا للي دارس محاسبه وبشتغل كاشير واللي دارس قانون وبشتغل سفرجي واللي دارس هندسه ميكانيك وبشتغل فني تركيب ستالايت واللي دارسه معلمه صف وبتشتغل منسقه زهور واللي دارسه تصميم داخلي وبتشتغل بمحل اكسوارات واللي دارس اداره اعمل بداوم كنترول باص 
تحيه لكل حدا زهق وهو يطبع بال ويروح يسلمو باليد للشركات وتحيه للي بعت ال لأكثر من الف ايميل وتحيه للي فقعت مرارتو من مقابلات الشغل وسمع جمله رح نرنلك بأقرب وقت 
تحيه للي بستنى جريده الوسيط على نار وبقول للعيله خدو الجريده كلها بس اعطوني صفحه الوظائف 
تحيه للي مش مخلي موقع وظائف من شرو ومش تارك بيج وظائف بحالها 
تحيه لكل شب تغرب ب اول عمرو وانحرم من شوفه اهلو وطبيخ امو مشان يحس حالو عمل اشي بحياتو 
تحيه لكل بنت وشب ندمان انو درس وتخرج تحيه للي صار يستحي من اهلو عالدفع اللي دفعوه لدراستو 
تحيه لكل حدا ندمان ع تخصصو وصار معو مرض نفسي لو اني درست هيك كان احسن لا صديقي مشكلتك انو خالك مش نائب وابن عمك مش وزير و ابوك مش فاسد 
مش تحيه للحظ المايل والبخت الناقص والوضع الواقع والواسطه المش قويه 
امبارح كان حفل اختيار ملكه جمال الكون 
المهم عند اعلان الاسم المذيع الاطرم غلط بالإسم و نادى عوحده ثانيه اجت زي الطرمه مبسوطه ولبسوها التاج و وقفت زي ام العريس عهالمسرح مكيفه وامورها تمام حتى نفسيتها تغيرت وشافت حالها و وسعولي 
المهم المذيع قال لا يا عمي انا اسف غلطت بالإسم والله حقكو عليي يا غوالي الإسم الصح هديك الفلبينيه 
الفلبينيه يا حرام صار معها شلل من الفرحه وحدو الله يا جماعه عنجد انا 
تحولت الاضواء والكاميرات عالفلبينيه و اجت عالمسرح وقفوها اول صف زي اللي معها واسطه 
شالو التاج عن الطرمه هديك و لبسوه للفلبينيه 
هديك صار وجهها زي فرده كوشوك سكوتر الديليڤيري نفسها ينشق المسرح ويبلعها هي وشعرها والزينه اللي عليها 
المذيع سحب حالو وراح قال يا عمي مليش مصلحه بالليله كلها طبعا الفليبينيه لهسا معها شلل نصفي من الفرحه 
وهديك منظرها لا تحسد عليه صراحه 
معقول في عندهم واسطات 
معقول الفليبينيه خالها وزير 
رن عالاداره وقلهم بابا انتا جيب بنت اختي حطو تاج عليها بابا 
معقول ابن عمها نائب 
معقول تم تغيير الاسم بظروف سريه 
ولا القصه انو احنا نفسيات وبندحش الواسطه بكل قصه مشانها ماشيه عنا 
طب المسابقه هاي لو عربيه كان الاولى عضت الثانيه من كتفها ومسكت شعرها ومرمطتها بالمسرح كلو 
واجو ولاد عمها طخو عالمذيع 
يا عمي في سر بالقصه في ايادي باص سريعيه بالموضوع 
طب معقول في مسؤول عنا هون عندو بالبيت في خدامه فليبينيه و بتكون بنت عم اللي مشاركه بالمسابقه 
قالتلو ما بخليك تسلم عليي الا لما تربحلي بنت عمي هسا 
لا يا عمي شكلو انا بفكر بعمق شوي 
همه سؤالين خفاف نضاف 
قال الشب بتغير اذا صار معو مصاري 
و قال البنت بتتغير اذا خطبت 
ولا القصه كلها اخترعوها الشباب الطفرانين والبنات ال مش خاطبات والموضوع كلو اشاعات و تبلي معاك 
انا اجابتي بتقول 
السؤال الاول نعم صحيح انا هيك اذا شفت عشر ليرات بتلعب بجيبتي بقلب ع اهلي و بتغير تلقائيا لشب نفسيه محمضه ومقمل و بس اصرف العشره بشبهوني ب مخلص صديق الحيوان من كتر مبصير طيب و كويس وعالبركه مول والقطه بتوكل غداي وعشاي 
السؤال الثاني اه البنت بتتغير بس تخطب كلها بتتغير مشيتها صوتها اسلوبها صاحباتها معاملتها مع الكل بتتغير رقمها بتغير بوستاتها عالفيسبوك صورها افكارها حتى لون شعرها بتغير ويصبح يميل الى الشقار 
عزيزتي الفتاه 
لما امك تقولك شو رأيك ب فتحي ابن ابو ابراهيم تبع الموكيت والبرادي 
هاد يعني انو شو رأيك فيه ك عريس 
اكيد ما بتسألك عن رأيك بسواقتو او اذا لعيب كحارس مرمى او لأ 
مشان هيك تتغشمنيش وتعملي حالك طرمه وجاوبيها من الاخر وتفقعيش مرارتها ترى مش ناقصها 
قال ماما كيف يعني شو رأيي بفتحي 
اي بالله عليكي هسا بدك تسوقي فيها الغشمنه 
خلص عند هيك سؤال قوليلها موافقه او مش موافقه وخلص واذا مش موافقه بدك تدعمي اجابتك ب سبب مقنع 
في ناس عادي جدا جدا جدا عندهم انك تكون نايم و يفوتو عليك عالغرفه و يضو الضو و يفتحو اكتر جرار فيه شغلات بتخرخش و يخرخشو مخك وانتا نايم و يقلبو الغرفه فوقاني تحتاني و عادي انو يكون وهو بدور قاعد بصفر تصفير اصلا بدون لحن ولا تابع لأي اغنيه والوضع كتير عادي عندو 
وبحاول يوقع من ايدو اي اشي صوتو عاطل زي صينيه ستانلس او حواشه حديد فيها قرش 
لا واذا قمت انتا او تأفئفت او تدايقت بستغرب هو وبقولك مالك يا زلمه هو انا صحيتك 
لا سيدي انتا دخلت فجرتني مش صحيتني 
بقولك طيب يا زلمه مش منتبه انك نايم 
كيف يعني مش منتبه اني نايم يعني واحد مرمي عالتخت زي شوال الرز و متغطي وطافي ام الضو و عيونو مغمضين وبتحركش هاد الحكي شو تعريفو عندك 
بلعب يوغا يعني ولا بتربص لعصفور بدي اصيدو 
وفوق كل هاد و هو طالع اذا حكتلو 
اطفي الضو وسكر الباب 
لازم يجاكرك 
يا بطفي الضو وبخلي الباب مفتوح 
يا اما بترك الضو و بسكر الباب 
هاي الشخصيه موجوده بكل بيت خصوصا بمجتمع البنات اكتر بتفوت ع اختها و هي نايمه بتلبس وبتتمكيج و ساعتين عالمراي وتخبيط مناكير و مكياج وبتشغل السشوار ولك صوت السشوار بصحي مش بس اللي نايم ولك بصحي الضمير العربي السشوار و بتكون تزغرت وهي بتتمكيج و مع اغاني و رنات موبايل وبترد وبتقول مش قادره اعلي صوتي اختي نايمه 
ولك هو ضل فيها نوم اختك تحت الحرام قاعده بتتعذب وبتتحول من صوتك 
لا واذا اختها صحيت 
بكل بروده اعصاب بتسألها حلو هاد المناكير 
اطلعي واطفي الضو وسكري الباب 
طب اللبسه هاي حلوه 
اطلعي واطفي الضو وسكري البلب 
طب تفو هيني طالعه 
لا بد من القضاء عهاي الشخصيات بأسرع وقت ممكن 
يسعدك ماحسن سوالفك والله دخلتي الضحكه ع قلبي اول قصه قرائتها ئلك لما كنتي تزبطي سلف اختك هه حشت ضحك 
وك نفسي اشوفك بجد بضحك من كل قلبي ع منشوراتك الله يديم السعاده عليكي زي ما بتسعدينا دايما 
حبيبتي الله يسعدك كلامك بجنن وممتع وبدخل الفرحه ع قلوبنا رغم الالم والوجع 
الله يوفقك ويعطيك العافيه وعن جد وبصدق لك مستقبل اذا ركزتي شوي بكتاباتك وان شاء الله من نجاح لنجاح 
انت شخص موهوب وعليكي الاستمرار وتطوير ذاتك 
لما زمان ماكتبت اشي صح او انا غلطانه وكمان عالسناب بطلت تطلعي 
زمان كتير عن قصصك الخنفشاريه هه 
تعرفي او نحن صرنا مجرد ارقام بحياتك 
يعني منزيد ولا مننقص منضل ارقام لمآ صالح هالشي مزعج بالنسبه الي ويمكن الك كمان لمن بتنصهر معنى الصداقه وبتغيب بتصير مجرد اعداد منفرح ازا زادت 
ممكن يكون اشخاص فينا مختلفين ومكانهم غلط كارقام لمآ صالح 
يسعدك شو خفيفه دم انا بعتيرك الكاتبه الكوميديه رقم واحد بالاردن 
اليوم انا و حبيبي تركنا بعد حب خمس سنين 
طقعلي لإنو مش مرتاح معي و لإنو اعطاني ميت فرصه مشان اتغير بس انا ما كنت اتغير و انا بنت عشوائيه و فوضجيه و مو هاديه زي باقي البنات و بفهمش بالإيتيكيت و هو بكره عفويتي و بطل يتحملني و صعب يوخد خطوه جديه معي و يخطبني و مستحيل امه ترضاني 
حكالي كل هاد الحكي بعد ما عزمني و حكالي انو في موضوع مهم ما بعرف ليه ضليت لآخر لحظه ماسكه حالي و باكل البطيخ بالشوكه و السكين و بحاول احبس دمعتي و ببتسملو 
روحت عالبيت و كنت طول الطريق اتف ع حالي انو كيف خليت واحد مصرمج و تافه و شبه سلك الشاحن يحملني بحالو جميله طول هالخمس سنين صرت اتف و اسب ع حالي و اخبط راسي بقزاز الشباك حتى شوفير التكسي انتبه و خاف مني 
وصلت عالبيت غيرت و مسحت المكياج و ضليت افرك الآيلاينر الي تعلمت ارسمو مشانو لحد ما عيني زاحت خمسه سانتي عن مكانها الأصلي طلعت عالبرنده لميت الغسيلات و انا بسب ع حالي اجت اختي ولعت الأرجيله و امي دخلت عالبرنده حامله بطيخه و سدر و سكينه و فرشو و قعدو انا بس شفت البطيخه فتت جوا عالسريع شلحت زنوبه اخوي عالباب و ركضت ع غرفتي و انا بسب عاللحظه الي حبيت فيها و طلت بلوزتي المبقعه هايبكس و مقصوصين كمامها و طالع منهم شراشيب و لبستها و جمعت كل شعري و ربطتو فوق راسي زي كيس الزباله الأسود و لبست بنطلون ابوي الي هو بلبسه تحت الدشداشه بصلاه الجمعه مشان اخد راحتي و رجعت تربعت عالأرض و عبطت البطيخه و اخدت سلفي معها انا و اختي ع سنابشات و انا حاوله عيوني و كتبت عالصوره طز فيك و فحبي ليك بعدين صرت اطبل عالبطيخه و اختي قامت تجيب بربيش الأرجيله من المطبخ و رجعت و هي بترقص انا قمت و صرت اخلع بخصري عالبطيء و اتخيلو تحت رجلي و ادعس من قلبي بعدين امي مسكت البطيخه و شقحتها و قبل ما امي تخلص تقطيع مديت ايدي و بلشت مسكت قطعه البطيخ و مديت راسي لقدام و جهزت وضعيه الفرم و بلشت اجرش الأحمر و اليابس البطيخ فات بمناخيري و عيوني ميه البطيخ كانت تنقط من كواعي و تنزل ع ركبي و من ركبي عالأرض كنت اكل و اشرشر و مش سائله بإشي المشهد كان عباره عن ادنى درجات الأنوثه مع هيك كنت مبسوطه و مرتاحه داخليا و متصارحه مع نفسي و كإني اليوم صحيت ع حالي بعد غيبوبه دامت خمس سنين كنت فيهم زي الهبله و لاغيه شخصيتي مشان بني ادم مو مقدرني 
و بس فتت انام فتحت تلفوني مسحت رقمو و تفيت ع صورو صوره صوره و مسحتهم و بست حالي عالمراي و نمت بإطمئنان 
منقول انا متجوزه جديد 
و متحمسه اني اكون الزوجه الناجحه و الرومنسيه و احافظ ع زوجي زي اي عروس اول ما تتزوج 
فقررت افتح النت و ادور ع منتديات المتزوجات فقط الي كان نفسي افوت عليها من زمان لقيت و انا بدور منتدى اسمو متزوجات حدقات فعجبني الاسم و دخلت طواله و كتبتلهم مرحبا انا نحله عاشقه للزعفران ممكن تعطوني افكار رومنسيه افاجئ فيها زوجي و ابسطو و اخليه يحكي عني لإمو و خواتو و شكرا سلف 
من ضمن الاقتراحات الي لفتت نظري وحده كاتبتلي جيبي صندوق و حطي فيه ورقه كلام رومنسي معطره لزوجك و خبيه بمكان سري و اتركي لزوجك رساله اكتبي فيها فلتبحث عن الكنز و اكيد رح ينبسط بس يشوفو انا عجبتني الفكره و حبيت اضيف الها لمساتي حطيت بالصندوق بلوزتي و نقعتها من عطري و كتبت عليها احبك يا فستق ايامي و كاجو احلامي و حكيت اكيد رح يكيف عليها و يخليها ذكرى مني و كل ما اغيب عنو يقعد يشمشمها و رحت خبيتها عالسده و جبت ورقه رسمت عليها خريطه و خطوات و حطيتلو ياها جمب راسو الصبح و هو نايم و طلعت مشوار هو صحي و لقى الورقه و فتحها بس قرأ كلمه ابحث عن الكنز اول اشي خطر ببالو النقوط الي كنا مختلفين عليه ففكر اني قررت اعطيه ياه طار عقلو قام و مشي عالخريطه زي ما هو مكتوب امشي خمس خطوات متعرجه باتجاه علاقه الأواعي على اجر وحده انبطح و ازحف و اعمل حالك سحليه باتجاه الصالون تشقلب خمس شقلبات ذهابا و ايابا قوم و احكي بصوت عالي بحبك ي مرتي اجلي الجليات اعمل حالك فراشه و اقفز باتجاه التلفزيون و انتا بتحكي انا فراشه رايحه عالشاشه انزل و اعمل حالك بسه و عد للسبعه امشي لعند صورتنا الي معلقه جمب الباب قوم و بوس الصوره تحديدا وجهي و ارجع لورا ست خطوات كبار و انتا بترقص و بتغني ازاي يعدي يوم خلصت بيبي هي الكنز عالسده اتعربش و طولو يا محايه فروله حياتي 
المهم هو قام و كت حالو و حكا ازا مشان النقوط بسيطه كل هالمسخره بمرقلها ياها طلع عالسلم و هو تعبان و بلاهث من كتر ما نط و رقص لقا علبه كندره ملفوف عليها شبره سحبها عالسريع و هو واقف عالسلم و فتحها اول مفتحها فاحت ريحه عطري و دخلت عالسريع ببصيلات جهازو التنفسي فعطس لما عطس رجع لورا و قلب عن السلم و وقع عالأرض و انكسرت ايدو و ضل بأرضو بصرخ لحد ما روحت و لقيتو زي البسه الي بتولد 
المهم جبصنالو ايدو و بس عرف انو الكنز بلوزه اخد النقوطات غصب عني و البلوزه حرقها بإيدو الي مش مكسوره و انا من يومها اخر همي اكون رومنسيه و احافظ ع زوجي و يحرق ابو المنتديات الي ع جوجل 
اصعب اشي بالحياه تتجوز شخص استيعابو بطيء و اهبل 
هاد يا سيدي العزيز يوم عرسي ضليت قبليها بشهر اعلم خطيبي كيف نرقص 
و دربتو ع كل الفقرات و كل الأغاني متت و انا احفظ فيه 
اتفقنا ع اغنيه السلو و حفظتو حركاتها و مواعيد اللفات و الحملات و العبطات عن غيب حتى موعد وشوشه النقوط اتفقنا عليه عند مقطع معين 
المهم اجا اليوم الموعود و بلش العرس و كلشي تمام اول ما وقفنا ورا الباب الي بفتحوه عشان نفوت منو عالصاله طمل و حكالي احكيلك اعتراف انا نسيت كلشي انا عصبت و صرت ابهدل فيه و انا شاده ع سناني و مسكرتهم مشان ما حدا ينتبه عرفتو الحركه بنص البهدله فتح باب الصاله و الكل كان بتطلع فينا بستنونا نفوت و اضطريت اسكت مشينا و مرقنا من بين الجميع و هو زي الأهبل قاعد بلوحلهم و بتطلع عالناس و بوزع قبلات و عايش الجو و ماشي اسرع مني حتى مش مستني علي و انا ويلي امسك ايدو او امسك بدلتي و ويلي الكعب و اسلاك الكاميرات الي بتعرقل فيها اخر اشي وصلنا عاللوج و هو ماسح فيني السجاده الحمرا و شاحطني عالأرض و مكياجي كاحت عن صباحي لإنو احتك بالسجاد بعدها اشتغلت اغنيه و لازم ننزل نرقص الغبي ما مسك ايدي و احنا نازلين عن درجات اللوج و فوقها سبقني و بلش رقص قبلي انا كان لازم الملم الموقف و اقعد ارقص عادي مع اني رح انجلط و انا برقص قعدت اجحر فيه و احكيلو بحواجبي يقرب و هو مش فاهم رحت انا لعندو و مسكت ايديه و قعدت ارقص معو و احنا بنرقص و رابطين ايدينا ببعض و بنحركهم يمين شمال هو من حماسو شخلعني حاس فيني الصاله فجأه وهو بلولح فيني حسيت انو اختل توازني من تحت و صرت اطلع و انزل و انا برقص لحد ما استوعبت انو في كعب انكسر الناس بتطلعو علينا و مصدومين هدول برقصو ولا طالعين ع حلبه مصارعه طبعا ما كان في حل غير اني اشلح الكعب و بس شلحتو صرت اقصر منو بعشرين سانتي شغلولنا اغنيه هاديه و بلش السلو رحت لفيت ايديني حولين رقبتو و انا واقفه ع روس اصابعي و بجحر فيه و بحكيلو بحواجبي يطمل بس ولا هون حدا اخر اشي فلتو اجري عن الأرض و صرت معلقه برقبتو زي البقره الي ملبسينها عقد مشان يميزوها و صار يلف فيني و يحمي اكتر و انا بصرخ و بحكيلو وقف و هو برضو متمسح فش استقبال اخر اشي استوعب و وقف فجأه و لإنو فجأه انا ضليت طايره و جابوني من بين الطاولات اجت فقره الكيكه و مسك عريسي السيف و صار يعمل حركات هبله فيه و ضليت ادعي نقطع الكيكه بدون ما يقلع عين حدا بعدين اعطوه كاسه بيبسي و اعطوني كاستي لفيت عليه مشان نعمل حركه الكاسات اللولبيه لقيتو شارب كاستو و مخلصها حاولت ما ابين انحراجي من غبائو و مسكت الشوكه الي فيها كيكه مشان نوكلها مع بعض هو حب يعمل حالو نغش و يوكلها كلها فقرط منخاري معها 
انا مسكت انفي و صرت اصرخ و اعيط و الكل التم علي لزقولي ياه و عالفاضي ضل ينزف و من التوتر و القهر و من الخلع الي انخلعتو و احنا بنرقص و اعصابي المولعه و عرسي الغبي غيبت و ما صحيت الا بالمستشفى و كان هو غافي عالكرسي الي جمبي قعدت اتأمل بوجهو و افكر شو الخطوه الي لازم اعملها اطلب الطلاق ولا اكمل الابتلاء هاد 
و صحيح شريط عرسي اول ما بستلمو رح احرقو 
وجي كتير نسونجي و عينو بيضه 
حاولت بكل ما لدي من قدرات اني اعبي عيونو و اضبو 
ما كنت مقصره معاه بإشي ولا حارمتو اشي و دايما دايره من صالون لصالون بس ازبطلو منظري 
طول نهارو عالقنوات اللبنانيه بموت ع اشي اسمو مايا دياب مع اني كنت دايما الصبح انكشلو شعري زي ميريام و بليل اكويلو شعري زي هيفا بس عالفاضي وجهي ولله انو حلو و مو ناقصني اشي اي ما خليت لون صبغه الا صبغلتو ياها حتى هسا صابغتلو اخضر مشمشائي لإنو مضلش الوان طول نهاري بالجيم عشان ما يحكيلي كرش و ما كرش طول نهاري اقبع و اشيل و احط و الط بس خلص الزلمه بدمو النسوان الزلمه عينو بتتعباش عليم الله لو يتجوز اربعه ما بشبع لو اجيبلو دزينه نسوان ببلاش بشبعش ولكو لو يشوف سحليه راشه عطر ليهجم عليها 
و مشكلتي ما اكتشفت هالاشي غير لما انبليت فيه و بكل مره بحطني بموقف اخزى من الي قبلو من ورا عنيه الي شغاله عشره ع سته بكل مكان فيه صوت كعب حتى و انا معو بدل يتبصبص و يغمز بالبنات صبرت عليه اكتر من تلت سنين 
من اخر المواقف الي طفح معي الكيل فيها كانت لما كنا انا وياه قاعدين بكافيه و كان في بنت عالطاوله الي وراي صابغه شعرها اشقر و بتأرجل من هدول الي طول نهارهن اجر ع اجر بالكافيهات و اصعب اشي عملتو بحياتها انها تنشف مناكيرها 
المهم زوجي ما شال عينو عنها انا بالأول سكتت و حاولت اطنش بس بعدين فقعت معي حكتلو بعدين معك بدكاش تحترم اني قبالك عالقليله حكالي هي بتضلها تطلع علي انا شو دخلني 
المشكله زوجي شبه صفايه المجلى مع هيك اخدتو ع قد عقلو و لفيت وجهي عالبنت و جحرتها و تطلعت عليها بقرف 
البنت شكلها ما طاقتني فوق ما زوجي بخزي غيرانه عليه 
قامت اجت عالطاوله عنا و حكت لزوجي بصوت عالي انتا بدكاش تستحي ع دمك من اول ما قعدت و انتا تطلع ولا الخنفسا الي معك مو معبيه عينك و تفت ع زوجي و راحت 
المشكله انو الموقف كان كتير زفت و الكل بتطلع فينا و اكلونا بعيونهم اكل كان نفسي اعلق زوجي بالسقف من شبكيه عينو بس حكيت لا بكفي فضايح 
حملت حالي و طلعت برا زوجي لحقني بالشارع و صار ينادي علي و انا ماشيه بسرعه 
بعدين ابليس فقعني فكره تربي زوجي من هون لعشرين سنه شلحت الدبله من ايدي و صرت اصرخ الحقوني الحقوني بتحررش فيني ابن الحرام الحقوني 
و من حظي انو المنطقه شعبيه و في كتير زلام بالشوارع و المحلات 
اي شو احكيلكو ما ضل زلمه بالمنطقه الا و دبك ع وجه زوجي 
المهم روحت عند اهلي و هيني بستنا موعد المحكمه مشان نتطلق 
بس فعلا النسونجيه بيجوش غير هيك ربيه اخلعيلو عينو مش اكسريها 
ليله مبارح 
حكيت لأهلي تصبحو ع خير و فتت اعمل حالي بدي انام كالعاده 
كانت اختي منسدحه عتختها و متغطيه بألف حرام و لافه حالها لف زي الهديه 
حكيت ببالي فرصه مشان احكي مع بهاء و متسمعنيش من الركام الي دافنه حالها تحتو 
رحت تغطيت و دفنت حالي انا كمان و رنيت عليه 
و قعدنا ربع ساعه كامله نكنكن و نحب ببعض 
و غرقانين بالحب و الغرام 
الا فجأه حدا رفع الحرام عن وجهي و مسكني من شعري و رفعني زي الأرنب بس يحملوه من ذنيه عالدبح 
بس الدنيا عتمه و مش عارفه مين 
لحد ما حكا الي ماسكني ولله لألعن ابوكي ي بنت الكلب 
ساعتها عرفت انو الوالد الله يكرمه و بلشت اتشاهد عملت حالي مش فاهمه اشي و حكيتلو بابا انتا من متى هون 
حكالي من لما بهوئتك بعتلك بوسه عالخط 
حكتلو بابا مين بهاء هاي صاحبتي سحاء بس احنا بنمزح مع بعض هيك 
ما لحقت اكمل سؤالي التعجبي الا ابوي خابطني بوكس ع نص داني خلاني احس داني التانيه وقعت 
طبعا تلفوني وقع عالأرض مع داني و فلت من السمعات 
اجا ابوي شات داني الي عالأرض بإجرو و مسك تلفوني و شغل المايك طلع صوت بهاء و هو بحكي الو حياتي وينك شو بتعملي وليه ولك الو حياتي ارجعي ليه تركتيني لحالي الو 
طبعا هو بنادي بنادي و ابوي بتطلع علي نظره الأسد قبل ما يفترس 
انا ما خليت ايه او دعاء او انشوده اسلاميه الا و غنيتها بمخي 
بس عالفاضي ابوي راح سكر الخط و راح ضوا الضو و رجع 
طبعا انا قاعده قعده الخروف الي بستنا الدبح و عملتها ع حالي 
لما قرب ابوي علي حكيتلو بابا اسمع مني ولله سحاء صوتها زي الشباب 
المهم اخر جمله سمعتها كانت هسا بوريكي كيف صوت الشباب 
بعدين عمل حركه بعرفش من اي قناه مصارعه متعلمها 
وقعت عالأرض بجهه و سناني بجهه و طبعا صحيت بعدها ونا بالإنعاش 
و فاقده النطق و الإحساس و حاسه لساني منمل و عمودي الفقري نطعج لقدام مش عارفه كيف اشرحلكو بس انا هسا بلشت جلسات اعاده تأهيل جسدي مشان ارجع امشي طبيعي 
انا حابه بس احكيلكو تأكدو قبل ما تكنكنو انو الي نايم عالتخت الي جمبك اختك مو ابوكي 
و لهسا نفسي اعرف ليه كاين نايم عتختها 
لسعتها بلساني لليوم حاسها بعد ما صار عندي اريج و وليد ولادي من احمد هيني قاعده بشويلهم كستنا بالصالون و احمد جوا عامل حالو نايم بس انا عارفه انو بحكي مع نسوان عالماسنجر فيديو كول 
اطلب من شخص يالي قاعد بجنبك يجبلك كاس ميه 
هو انا ما عمري تخيلت 
مؤمن بذكرني بقصه ولد عمرو سنه بحاره دكتورنا بالجامعه الدكتور كان مارق بسيارتو من وراه للولد بالليل وهو فاتح جوالو ع فيديو و مفكر فش حدا شايفو طلع فاتح ع فيلم اباحي 
قبل شوي طلبت منكم انو كل شخص يوصفلنا نفسيته و يعبر عنها 
من الناس الي علقت كانو مكتئبين فاقدين الأمل ضايعين مش مرتاحين ابدا نفسهم يغادرو خارج نطاق الكره الأرضيه حياتهم لونها بني داكن 
السؤال القوي هسا بنظركم شو هالأسباب العاطله الي بتخلي الإنسان مش سعيد و بوزه شبرين و حوليه هاله سوداء و مش طايق حاله زي ما احنا شايفين 
هون مسموح اللف و الدوران و الفلسفه و الفزلكه بس اطربوني بوجهه نظركم حابه اسمع الجميع 
العالم الي ملهاش لازم تكون عايشه بس لساتها عايشه 
في قصه مره حكالي اياها جدي كان في واحد فقير عايش مع مرته ومش مبسوط بحياته راح لحكيم يشكيلو قام الحكيم حكالو جيب بقره وحطها عندك بالبيت فحالو الفقير انا بيتي عباره عن غرفه ومنافعها وانا وزوجتي الولاد كيف بدي اجيب بقره واحطها حكالو انت اعمل متل ما بحكيلك فجاب بقره وحطها في الغرفه فمرته ضاجت كتير والولاد ضاجو راح رجع للحكيم حكالو زوجتي و ولادي ضاجو من وجود البثره قام حكالو جيب كمان اكم جاجه وحطهم مع البقره استغرب الفقير حكالو كيف بدي اعمل هيك واحنا مش متحملين وجود البقره حكالو اعمل متل ما بحكيلك قام راح وجاب جاج مرته و ولادو كتير ضاجو زصارو مخنوقين من عيشتهم فراح للحكيم حكالو ياهحكيم احنا كتير ضتيجين ومخنوقين الوضع ما عاد يتحمل ام حكالو جيب غنمه وحطهم معهم الفقير ما عجبو حكالو بس رح يتظاقو كتير هالمره والولاد حكالو اعمل متل ما بحكيلك فراح وجاب غنمه وحطها بالغرفه فمرته بطلت تتحمل العيشه والولاد يصيحو رجع للحكيم وحكالو يا حكيم انا طلبت مساعدتك مو لحتى تديق علينا حكالو الحكيم طيب روح طلع البقره من البيت وارجعلي راح وطلع البقره ورجعلو حكالو كيف وضع البيت عندك حكالو احسن شوي فحكالو روح طلع الجاج من بيتك فراح وطلع الجاج ورجع للحكيم حكالو كيف وضعك حكالو احسن شويتين حكالو طب روح طلع الغنمه وارجعلي فراح وطلع البقره ورجع للحكيم فسألو الحكيم كيف وضعكم حكالو كتير مبسوطين والحمد لله ف العبره بالقصه انه البني ادم بطبعو طماع لو كان عايش حتى بجنه او بروتين معين لازم انه يغيرو او يعيش بشي تاني ف طبع البشر ما حد عاجبو العجب الا ليحس بامراض غيرو وفقر غيرو والناسواللي عند جد بتعاني مش مراهق ولا مراهقه عايشين حياتهم ومبىطعين وبحكولي عنا اكتئاب 
استفتاء عام مطلوب مشاركه الجميع 
بما انك جاعص حاليا و فش منك فايده بالحياه 
و قاعد بتضيع وقتك عن طريق مزط ابهامك المصدي لأعلى و لأسفل ع هالجهاز الي جايب اجلك و مش راضي حضرتك تعتقه و تروح تشوف امورك و حياتك الي قاعده بتدحرج ع نزول قوي 
ضيع وقتك اكتر معي بالله و اوصفلي نفسيتك هالفتره بما لا يزيد عن سطر بس اوصفها تقعدش تلف و تدور 
تخيل حالك بامتحان تعبير عليه علامات 
رجاء شاركني مشاعرك شو ما كانت معك كل حروف اللغه العربيه و الهنديه 
في شغله خلتني اترك مكنسه الكهربا بدي اتأكد منها و بردلكم جواب بس يطلع مع مخي اشي محرز و مفيد 
مناقشه بحثي الأربعاء الجاي ولسه مو مخلصته وبنتي فقعت مراره اهلي وجيراني كلهم ومو راضيه تنام لتخليني اعرف اشتغل بالبحث فحاسه بالتوتر والبلاده والجوع والبرد والوحده والوئام 
شعور احباط مع اكتئاب مع فقدان امل بس فش باليد اشي 
احسن اشي الواحد يضل ساكت 
قرف شوب برد زهق فيزيا صافن بحالي حاله اكتتاب شديده مرض نفسي من العطله شكلي انا الانسان الوحيد اللي بده يضل بالمدرسه شايف القرود الحمر بنطنطن قدامي شبعان ع جوعان بس عكل الاحوال بدي اكل نفسيه مطعوجه زي كاني بسوق سياره كل عجالها مفقوعات وانا ما بعرف اسوق اصلا وتلفوني مش معي وبخبط بحالي جست 
قمه في الكسل والهبل والحزن والمسخره وضعي صعب ومش عارفه شو بدي شو اعمل 
شو الله جابرك تسمعي كل هالقصص 
انداري امبارح كنت مدايقه وبعيط واليوم مبسوطه ومرتاحه واكلت شورما الحمدلله 
شو في مالكم يا جماعه وضعكم صعب 
مبسوطه لاني قدرت ادرس عمادتين عندي امتحانين بنفس اليوم هه وقدرت ادرسهم تنتين بالعاده برسب بوحده وبزبط بوحده بس هل المره غير 
عندي امتحان مهم بعد اسبوع اله دخل بتحديد مصيري تعبانه نفسيا منه و اللي مخليني هيك اني مش عارفه ادرسله 
نفسيتي زفت هالايام احباط وبدك تحكي مافيه امل 
في بدايه التصالح مع الواقع المرير و مش عارفه احدد اذا هيك منيح ولا لا 
ماكله هوا 
يا اخوان فرصه هسا كل واحد فينا يدخل عالغرفه و يسكر ع حالو 
و يسأل حالو سؤال ع انفراد و يتصارح مع حالو شو دبب و هبب ع روابط الصراحه الي دخلها عند صحابو و قرايبو 
و بناء على عمايلك بتكون فرصه مشان تقيم حالتك النفسيه 
خصوصي جماعه الدعاوي العاطله و شغل المشعوذات و الآنسه شعشبونه انتا حالتك النفسيه متدهوره صراحه 
اخر علاقه غراميه عشتها كانت ب لما كنت سنه تالته جامعه 
الي بفوتو يصارحو تلت انواع 
رجاء الي بلاقي حالو مذكور ادناه ما يخش عالرابط و يعتقني 
الأول هاد الي بدو يجبر بخاطرك بس فاهم الموضوع غلط بفوت بكتبلك كلام غزل و دعاوي و تحيات و ممكن يكتبلك عقد ايجار او وصفه طهي القرنبيط يعني باختصار بكتب كل اشي الا الصراحه 
التاني هاد اللئيم الي اول ما يعرف انو اسمه ما رح يبين عندك بفوت يسب ممكن يكون ما بعرفك اصلا او احتمال اكبر يكون صاحبك النذل او زملائك بالشغل او الجامعه كلشي وارد المهم مش قادر صديقنا يضبط مسالكه الفكريه من عشاق التطعيم الخفي بقاومش 
التالت هاد الخبيث و بالعاده بكون نفسه صاحبك او مش شرط المهم بفوت بحطلك كلام ملغوم او مرموز بخلي صرتك تلزق بعصعوصك من الفضول عشان تعرف مين زي مثلا بكتبلك بحبك او معجب فيك او انا اليوم شفتك انا مراقبك انا معك بالمحاضره و بقعد وراك عاد هو بكون تاع الدكانه بحارتكو 
صارحوني الي بعرفوني قبل الي بعرفونيش 
دعواتكم الهم 
حلفت ميت يمين انها اخر مره 
من سلسله 
لو صحلك تتمتع بقوه وحده خارقه للطبيعه شو بتكون القوه الي بتختارها 
انا قوه تجديد سندويشه الشاورما بعد تخليصها 
رح اقرأ تعليقاتكم قاعده زي مالك الحزين 
احط ايدي ع ايا مريض ويطيب 
اعيد الساعه من كل خميس مر من بعد تاريخ 
احرك الاشياء و اسيطر ع مخ الناس 
اني اختفي ولما امسك اي اشي يختفي معي 
اختفي او اطير او اسافر بالزمن 
اختفي واراقب هالناس 
اتطلع على جلده الكتاب من بره وبثواني تكون المعلومات دخلت مخي للأبد ياه لو يصير هيك 
احرك الاشياء من مكانها واطيير ي ريت بس 
اعمل اشياء وانا قاعده احضر مسلسل تركي يعني من دون ما اتعب 
اقرا افكار الي قدامي او اطير لما ازهق كل يوم بطير ع دوله 
اقراء الافكار عشان اعرف اجاوب بالامتحان من مخ الدكتور 
انا احلم فيها هسا مع دكاتره 
يكون عتدي قدره خارقه على اختراق الاوراق المسكره وبالذات اسئله الامتحانات الوزاريه يا ويللي 
احول اي شي لمصاري 
كيف تعرف انك داخل ع مرحله اكتئاب متل لمآ صالح للنكدين فقط 
حسبي الله بس 
يا جماعه في ناس محتاجين دعائنا 
ناس بكرا رايحين يا قاتل يا مقتول ناس صرلها من مش نايمه و ع قعده وحده عصاعيصهم متشنجه و اعصابهم متوتره 
بدنا ندعيلهم و نوحد الدعاء و نقلهم انهم قدها 
السنه بدنا نسب النجاح تنغل نغل بدنا الكنافه تشرشر من الكواع شرشره 
هدول اخر حبه بالتسعينات يعني مني و علي هاي اخر مره بدعي لطلاب توجيهي 
منشن لحبايبك التوجيهي و ارفعلي همتهم بكلمتين و دعاء 
منشن للمساطيل الي بدك ياهم يضلو معك ب و قلهم بدنا نصهللها 
يا رجل احنا طلاب الجامعات ولله بنتعب 
يما يما هبلني 
حدا حابب يحكيلي او يتمنالي اي اشي قبل 
طب ينصحني بأي اشي 
طب يدعي علي او يتحسبن 
طب حدا الو مصاري علي و انا ناسيه 
طب اي اشي اي اشي احكولي 
الف و ارجع 
هسا تعو نكون صريحين 
انو احلى الطويله ولا القصيره 
هسا انا شخصيا لا طويله ولا قصيره انا وسط 
مشان هيك حكون عادله 
و غير متحيزه 
هلأ الطويله شغل تكون عارضه ازياء تكون مانيكان تشتغل مذيعه و تطلع عالتلفزيون ترقص باليه 
تنشر غسيل تقطف الداليه 
بس يا اخي القصيره هي اللي شغل ترقص سلو معها بالعرس 
و شغل تحملها و تلف فيها و تدلعها 
تخيلو طويله بتدلع فلم رعب 
بس برضو ازا كانت قصيره ونتا طويل راح تتخلع و هي منشقله حالها مشان توصلك بالسلو 
ونتا رقبتك راح تنكسر بس تطمل مشان توشوشها انها تخبي النقوط و متتركهوش مع امها 
غير عن انها كل ما بدها تطبخلك راح تناديك تطوللها الأشيا من الخزانات الفوقانيه 
و خدلك عاد راح تشغلك سلم عندها 
طب شو الحل 
انا بحكيلك الحل 
يا اخي دائما و ابدا خير الأمور اوسطها 
يعني خلص بدهاش تلميح 
انا هيني اسم الله علي 
لا زرافه ولا خنفسا 
الرسول وصى بالوسط 
فيها نقاش هاي ي اخي 
يلا خود رقم ابوي بس استنا عندك بيت ملك 
ولا بدنا نسكن اجار 
لا للفزاعه ولا لإم شبر و نص 
مش عارفه مين رح يفزعلي لإنو هسا الطويلات و القصيرات رح يهجمو علي 
اعملي لصاحبتك الطويله و لصاحبتك القصيره خليهم يضربوني 
و لصاحبتك الوسط مشان تفزعلي 
اه صحيح انتي شو 
كنت متل كل البنات الي بتخيلو مشهد 
انها بس تتجوز بكون جوزها بالشغل و هي بالبيت و ع موعد ترويحتو 
بكون البيت بلمع و هي بتلمع 
و سفره الأكل بتلمع و فيها ما لذ و طاب و ريحه الأكل مهفهفه بالحاره 
و هي بتكون واقفه تفرم خيار و بندوره و لابسه فستان كيوت و شعرها عاملتو كعكه 
و قال جوزها بروح من الشغل و بفتح باب البيت و هي بتتفاجئ و بتروح تركض عليه و الخيار و السكينه بإيديها التنتين و بتحضنو و هو بحكيلها اشتئتلك و هي بتضحك و بتطعميه الخياره و هو بحملها و قلوب حب قلوب حب 
طبعا البنت و هي بتتخيل بكونو عنيها قالبين قلب حبات و حاضنه المخده و مبتسمه 
بس فعليا لما تزوجت طلعت حقيقه تانيه تماما اول اشي بعملو زوجي بس يروح انو بفوت و بزت حالو عالكنباي زي الجحش و بحكيلي تعالي فكيلي رباط البوط مش قادر اتحرك 
و انا بالعاده بكون اقلي بصل و ريحتي بصل و البيت كلو ضباب و مخنق و شعري كشه و غرتي منتفه و لابسه بجامه مقطنه و عيوني مدمعات من البصل وكحلتي سايحه و الوضع مزري 
و باجي و انا بسب ع حالي و عليه لإنو ناسي يجيب بمبرز للولد 
و بس افك الرباط و انا معصبه و اشلحو بوتو و انخنق بزياده بشلح جرابتو و بصير يمزح معي مشان يراضيني و يلحقني فيهم 
و بعديها بمضيها اترجاه يغسل اجريه بس لا حياه لمن ينادي 
ولا انف لهنادي 
هه بالله انطمي احسنلك مأثره عليكي المسلسلات الكوريه الي بتحضريها هاد بالأحلام بس 
ا اخوان كتير اشياء قدرت استوعبها بالحياه 
و اتقبلها و اعتبرها حريه شخصيه 
بس اشي واحد ما دخل مخي 
ال ي اخوان 
و هي يا اخوان احدث طريقه بتلف فيهها البنت حجابها 
بحيث تلف الشال بس عراسها زي الطاقيه 
و بدون ما يشمل الحجاب الرقبه 
انا مش معترضه ع انو الرقبه مبينه لأ 
ولا معترضه ع انو هل يعتبر هذا حجاب ام لا 
بس ازبط حجابي بعلق ع حجابات العالم 
انا بس مشكلتي اني بس اشوف وحده لافيتو بحش 
احكيلك بس اشوفك ليه بحش 
لإني بتزكر حدا 
عارفه مين 
ركزي معي 
متزكره انا جرح الزمان اللي مات ابوها 
و ضلت تشتغل خدامه بالمدرسه 
بتتزكري الهنود اللي كانو يدخلو من شباك غرفتها 
و يحضرولها سفره اكل بتنزل ريالتك بس تشوفيها 
المهم انتي نسخه عن هدول الهنود 
اقسم بلله ما فرقتي عنهم شحطه 
يا بتجيبيلي سفره زي تاعت سالي يا ما حسكت و حضحك كل ما اشوف طوربانك 
يا جماعه كملو معي للأخر 
بتزكر بأيام المدرسه 
كان الأول عالصف شخصيه مشهوره 
و الحدا الكول و اللي الكل نفسو يصاحبو 
كان لما يدخل عالصف تشتغل موسيقه اندرتيكر و الكل يرتعش و ينتفض 
و الكل ينصدمو و يزيد اعجابهم فيه بس يشوفو علاماتو الكامله و العاليه 
و كان ازا بدك تصاحبو بدك واسطه و اقل اشي لازم يكون معدلك فوق التسعين 
و كان يكون اسمو معروف بكل المدرسه و بين الأساتزه 
و الكل يحاول يقلد تسريحه شعرو 
اما هسا بأيام الجامعه 
الشاطر عباره عن كائن مكروه و الكل بتجنبو 
مكروه لدرجه كبيره و مسخره و نكته ماشيه 
اول فصل كان الي بالجامعه 
كنت صرلي فتره طويله مش دارسه و ناسيه كيف ادرس 
و ما درست طول الفصل و كنت اتخوت مع الباقي ع الطالب الشاطر 
و كنت ما اطيقش اي حدا بجيب علامه عاليه و بخلع سقف الأفريج و احسو كائن مزعج متل ما الكل بحس 
اما هاد الفصل اضطريت ادرس و اجري فوق راسي مشان قصه تحويل 
فجد جربت شعور النيردات انو بحس حالو حشره 
و اكره لحظه عندي صارت وقت ميحكي الدكتور العلامات 
بحس اني بدي احكي دثروني زملوني 
بستحي كتير و بحس حالي عامله اشي خطأ و غير هيك الطلاب بعاملوك بدناءه ازا علاماتك عاليه 
و اسمك بنشهر بين الطلاب بس بسمعه عاطله اكيد مش كويسه 
و اي حدا بدو قلم او بدو يصور ماده يجي يطلب من النيرد 
و المشكله الأكبر الكل بدرى انك قطاعه الا الجامعه بتدراش عنك ولا بتعبرك و ولا حتى بطلع منهم شهاده تقدير 
او دفتر مذكرات هديه زي ايام المدرسه ولا ساعه خربانه 
و بكونو الطلاب كل حكيهم معك ملجم و فيو تسميع حكي 
يعني مثلا بسأل حدا وين الحمام 
بضحك و بحكيلي بعطوش علامات زياده ازا استعملتي حمام الجامعه 
و شو ما احكي ردودهم من هذا القبيل 
صرت اتجنب اسأل 
او اعبر عن رأيي او اجاوب بالمحاضره 
و بس استلم ورقتي اعمل حالي مصدومه 
و احكي او ماي قاد اكييد في خطأ بالتصليح 
و بسرعه اطلع من القاعه بسرعه الضوء 
مشان ما اسمع المسبات و اشوف نظرات الكره 
و صرت مش مسدقه و هالسنه تخلص 
مشان ارجع اجيب علامات بتخزي و يرتاح ضميري 
و عادي الناس ما يستحو يصاحبوني 
يا حيفن على زمنن فيه العلامتن الكاملتن تخجلن 
رجاء حار انا حذرت 
العيال المصرمجين اللي يتكلمون باسم الحب 
شلون تبدا علاقتهم تنحرف و تميل نحو المسار الغير سليم 
حبيبتي خليني ابوسك 
وين تبي عيوني عالخد اليمين ولا الشمال 
حبيبتي احترت خلاص خير الأمور اوسطها 
تبي تبوس خشمها يسافل 
و انا اقول فعلا خير الأمور اوسطها 
علشان شذي نعالي بعلم في وسط جبينك يا ساقط 
و هي تخيره كمان اليمين ولا الشمال 
ريتها عصاه تاكل يمينك بعد شمالك 
لا هاي بس مقدمه لسا بمهد الطريق 
بعيد يومين يسألها وش لابسه حبيبتي 
و هي تكون لابسه عبايه امها و سروال ابوها و قلقول اختها 
بس تقوله كت و شرت بيبي 
و هو يتخيلها جينفير لوبيز المسكين 
ما يدري انو الشعر ينسدل تحت اباطها و تجدلو لمن تكون زهقانه 
بعد هالسالفه يقلها طب تعالي بحضني 
طب مو يكون عندك حظن بالأول يالعصعص 
خصرك ثلاثه سانتي تربط سروالك بالحبل مال الغسيل 
و تقلها حضن حظنك ثعبان براسين انشالله 
لا و اختنا تقله حاضر باجي شلون بتيجين اختنا 
ونتي تحتاجين ونش ينقلك من غرفتك للمطبخ 
انتي لو تقعدين بحظنه تكسريه يصير شقف تحت جبالك و وديانك 
مادري عنهم اعداء الإسلام و الأخلاق 
وصلت فيهم الوقاحه يقلها ابي عيال منك يالزينه 
و هي تقله بكل وقاحه كم تبي 
تبون تجيبون عيال يا عيال 
انت لسا تلبس بوكسرات مقاس ولادي ع ذوق والدتك برسمه سبايدرمان و تبي تجيب عيال 
مالت عليكو اهاليكو وين عنكو ويلي لو يدرون ويلي 
لو يدري ابوكي ما اتوقع بتضلين عايشه لهاذي اللحظه و بتجيبهم للعيال 
الهي تنشق الأرض و تبلعكو انتو و امثالكو 
خلاص اللي استحو ماتو 
المشكله مو هنا 
المشكله انهم بعد ما يتركون يرتبطون بناس ثانيه و يخلفون منهم كمان و يختارون اسماء ثانيه بعد 
حسبنا الله و نعم الوكيل 
ترا انا تكلمت عن جزء لا يتجزأ من الجانب النظري فقط 
الباقي ما احط بذمتي 
فلانه ما خلصت توجيهي 
مهي فاشله شو بدو يطلع منها 
فلانه خلصت توجيهي عالفاضي لبيت جوزها اخرتها 
فلانه بتدرس جامعه شو فايده شهادتها بلله 
فلانه متى بتتخرج طولت تيسه ع شو اهلها مدخلينها جامعه 
فلانه تخرجت طب اشتغلت ما اشتغلت طب ليش درست اصلا 
متى رح تتجوز بيجيها عرسان ليش لهسا ما وافقت خلص بكفيها 
خطبت ليش ما حكت هيك فجأه ابصر مين بشتغل برا اهلها طمعانين 
بشتغلش اهلها بدهم يخلصو 
كم سنه الخطبه شهرين ابصر ليه مستعجلين اكيد في اشي 
سنتين كنو معهوش مصاري 
عرسها بفندق ع شو البعزقه العرس ببيتهم 
ول شو هالكحتنه مهي مره وحده الواحد بتجوز 
خلفت شو صرلها شهرين شو بتستنا خلص بكفي لازم تلحق حالها 
حامل ول صارت حامل ع شو طايره 
بطنها كبير بقره بتوكل بحجه الولد 
بطنها صغير جوزها مجوعها من منظرو مبين كحته 
ولدت ولد ولا بنت بنت لأ لازم تجيب الولد بلاش يتجوز عليها هم البنات للممات 
ولد لازم تجيب بنت تساعدها ع كبر و هم الولد للأبد 
تطلقت ابصر شو عامله مشان يطلقها 
عنست اكيد فيها اشي غلط 
طلعلها حبه كوعها شو لونو طواحينها مسوسه 
شعرها مقصف حواجبها ملزقات ببعض اجريها التنتين شمال 
بتتمكيج مفرعه مخمره بتحط بف بتعمل حواجبها بتعملش شواربها بتسلم عالشباب بتكتب بالشمال 
نمره رجلها خازقه انفها راسها مثلث 
عزيزتي الأنثى لو تطلعي عالقمر لو توقفي ع حواجبك 
و ترقصي بالشقلوب و تركبي شوارب و تغني من اباطك 
راح يحكو عليكي 
فخلص سوي اللي بدك ياه براحتك كوني اللي بدك ياه براحتك و اسمعي من ذان و طلعي من ذان 
كوني حره و لا تحبسي حالك بكلام الناس نصيبك كاتبو ربنا و بس 
رنا و صاحباتها قاعدين بكفيتريا الجامعه 
مرقت ندى من قدامهم 
رنا حكت لصاحباتها بصوت واطي تطلعو تطلعو ما انصحها هالندى و ما ازنخها 
ندى كانت مارقه رايحه توصي ع اشي توكلو 
التقت عند الكاش بصاحبيتها ايمان 
و ندى و ايمان واقغات بوصو ع اكل اجت ريما توصي كمان 
ندى وشوشت ايمان تطلعي بالعقل عوجهها كلو حب 
ريما وصت و اخدت طلبها و طلعت من الكفيتيريا 
ع باب الكفيتريا التقت بسمر 
وقفت هي و سمر يحكو 
مرقو من قبالهم اعتدال و ساره ماشيات 
ريما حكت لسمر تطلعي هالبنتين ما اشنع لبسهم 
اعتدال لمحت سمر قرصت ساره و حكتلها هي ام حواجب بتطلع علينا 
ساره رنت ع مها تسألها وينها 
و حكتلها تعالي تعالي هيني عند الهندسه تعي شوفي ام حواجب شو لابسه 
مها حكتلها هيني جايه بس اوصل الكفيتريا اجيب مي 
راحت مها ع الكفيتريا بالطريق شافت رنده و ميس 
سلمو ع بعض و رنده نطت تحكي 
بنات شفتو البنت المسلوعه ام اسنان اللي اسمها هدى 
هيها هناك واقفه مع باسل اكيد بتزبط فيه 
باسل و هدى واقفين مرق ايهاب باسل غمز هدى 
و حكالها هاد الشب تافه و تيس و ملطشه 
ايهاب كان رايح يطول بيبسي لقا خالد عند التلاجه 
و همه بحكو حكالو شايف هديك البنت ع هديك الطاوله اللي لابسه كحلي و راسها زي الانجاصه 
هاي اسمها رنا هي البنت مش مزبوطه و جمعيه 
بعد هيك اكيد خالد كمل المسيره النميميه الي لو اموت بخلصهاش 
و زي ما رنا علقت عالناس هي كمان تعلق عليها 
بتعرفش انو حتى الحكي بدور 
للأسف لو نركز منيح بنلاقي انو كل واحد فينا جواتو رنا صغيره 
و الاستغابه هي الشغل الشاغل لنسبه كبيره كتير منا 
و المفروض ما تزعل لما تعرف انو حدا حاكي عليك صح لإنو كتير ناس ما سلمت منك 
و اتأكد دايما انو في مين بعلق عليك حتى لو مو سامعو 
لإنو كلنا صار مكتوب علينا كومنت لايك شير 
اي تشابه اسماء صدفه واو 
اني اضيع عشر دقايق و انا اصمم تقنيه 
مشان اطول الفتافيت اللي بزاويه كيس الشبس 
و اني اشرب العصير بمصاصه ع نفس واحد لحد ما يطلع هداك الصوت اللي لما تسحب الهوا 
و اني اكل من السندويشه و بنفس اللقمه اكل بطاطا و مخلل و ببسي 
لحد ما يبطل في مجال اني اتنفس 
و اني اتبع مع عنين شب و هو بتطلع ع بنت ماشيه من قدامو 
و اشوف تعبير وجهو 
و اني اصفن بكنترول الباص كيف بمسك الدنانير بين اصابعو بطريقه خرنفعيه 
و اني اركز بالطريقه اللي بلفظ فيها الكنترول كلمه صويلح 
و اتأمل اختي و هي بتتمكيج عالمراي 
و اراقب شخص بحفر كوسا بعيد عنكم 
و اتفرج ع بستين بتجوزو بشهر تنين و اتبع مع نمله حامله اكل لأشوف وين بيتها 
اشيا بتشغل بالي كتير بكتيير اكتر من اني اركز شو فلان حكا عني 
و شو فلانه رأيها فيي و شو فكره الناس عني 
لإنو صراحه اللي بدو يدق كتتير و يخاف حكي الناس معمروش بنبسط باشي 
و بروح عليه فتافيت الشاورما و اخر حبه بطاطا بالعلبه و اشيآ كتيره 
جلست على رصيف داور المدينه 
مساء يوم الخميس الماظي في عز الأزمه 
كي اتفرج انا و صاحبي مازن على المز و هنه رايحات و جايات 
فنص الشعب الأردني يكون هناك ينتظرون باصات الزرقا 
و على الجهه الثانيه باصات صويلح 
احترت في الاختيار اروح ع جهه صويلح في بنات فايعات بس قليلات 
ام اروح جهه الزرقا في بنات كثيرات و زلام كثيرون يجحرون 
ربما اتبصبص على مزه و تطلع حربايه و تلم علي شوفيريه الباصات 
و يدقوني قتله 
حيره شديده تتلغلغ بين اضلاعي ماذا افعل ماذا اختار 
لن اضحي بروحي من اجل بنات الزرقا 
بنات صويلح اولى 
قطعت الشارع انا و صاحبي مازن ع جهه باصات صويلح 
و مزه رايحه و مزه جاي فتيات جميلات 
منهن المؤدبات و منهن الصعلوكات استمتعنا انا و مازن 
و اخذنا نلقي التطقيسات على كل من نرى 
و للحظه رأيت بنت صاروخ جميله جدا شعرها مسشور 
و يطير للوراء و كانت ترتدي جزمه واصله لركبها 
و عيناها سبحان المعبود لابسه نظارات فما شفتهم 
لكن قلبي دق لها و انهز كياني و زلزلت مشاعري 
فسحبت حالي من جمب مازن و قلت له سأعود لك برقمها 
لحقتها لعند الباص و القيت عليها تطقيسات لم تسمع بها اي فتاه من قبل 
و فجأه لفت وجهها علي و قالت انتا ما بدك تستحي ع دمك 
اعجبتني جرأتها و صوتها و عصبيتها 
فقلت لها يلعن عمري انا بس 
فلم تلبث ثواني و الا بشلوط يأتي من خلفي 
و شب طويل جهم اصلع و عضلاته بحجمي مرتين ثلاث 
هجم علي و اخذ يقتل بي من جنب و طرف 
و يقول ولله للعن ابوك كيف بتقرب ع خطيبتي 
اخذت انادي ع مازن مازن ولك مازن 
لكن مازن كان قاطع ع جهه الزرقا و عمل حالو لا يعرفني 
اجو اصدقاء الشب الأصلع و رفشو ببطني 
خردقوني شللو عرضي 
و انا اثناء لحظات الترفيش اخذت اتزكر ايام الطفوله 
ياه كم كانت جميله عندما كنا انا و مازن نلعب القلول و نرن جرس الجيران و نشرد 
و عندما كنا نأخذ لوح خشب ع راس الدحله و نتزلج 
كانت ايام جميله بعيده عن البنات و قرفهن 
كم اتمنى ان اعود طفلا 
اما الآن فيحرم علي اوصل دوار المدينه 
و سأبحث عن دوار اخر و اخد احتياطاتي المره الجاي 
اما مازن فسأزبط اخته انتقاما منه و ليذوق طعم الغدر الذي ذقته 
اليوم الخميس عارفين شو يعني 
يعني اليوم موعد جيتو لرامي 
اه رامي زوجي ريتو يقبرني صرلي تقريبا شهرين ما شفتو 
اليوم جاي من العقبه خلص شغلو هناك و بدو يجي يرتاح ببيتو 
عند مرتو حبيبتو اه مرتو حبيبتو يعني انا 
بس لا لا صرلو شهرين مو شايفني و اكيد شاف تعاف مز بالعقبه يمكن نسا شكلي اصلا 
اليوم بدي اروح عالصالون و انفض حالي نفض من الحاجب للشارب للكاعب 
من ساسي لراسي بدي اعمل كإنها ليله عرسي 
اه هيك لازم ولا تطلع عينو لرامي برا لا لا بدي احافظ ع جوزي انا 
و اكيد اشتاق لطبيخاتي اكيد يا علي انا طول نهارو صياديه بياكل 
راح احضرلو سفره ما حلم فيها جدو و بدي اودي الأولاد عند اختي مرشحين و حالتهم حاله خلص كل واحد تحميله و هي تدبر امرهم 
ياما جابتلي ولادها و بدي اخد منها بدله الرقص و سيدي اغاني من تاعون الهز و الفايبريشن 
اليوم بدي احيي علاقتنا انا و رامي بدي احسو انو مش ناقصو اشي و يحسد حالو ع مرتو و بيتو 
و بعد ساعات طويله من التنظيف و التعسيف و الطبخ و النفخ 
و الشلع و الخلع و بعد ما نكسر العامود الفقري تبعها 
اجا الليل و الوضع تمام و ريحه الطبايخ واصله اخر الحاره 
و مرتو بتضوي ضوي و طالعه ماليكان باربي طالعه 
و البيت بلمع و الشموع عالباب و عالطاوله و بغرفه النوم 
كلشي ماشي حسب التخطيط و ضايل نص ساعه و بوصل رامي 
و بعد نص ساعه هي الباب بدق هاد رامي فتحت الباب و اخدت رامي بالأحضان 
لسا بدها تفتح تمها تحكي الجمله الاستقباليه 
الا الباب بدق طب مين مين بدو يجي بهيك وقت تطلعت صاحبيتنا برامي و حكتلو 
مستني حدا بيبي 
رامي ابتسم ابتسامه خجوله و اعطاها نظره هسا بتعرفي 
و فتح الباب الا هي ام رامي و معها بناتها و احفاذها 
فاتو قول في جاهه و انتشرو بالبيت بثواني زي مرض الإيدز 
و ام رامي عملت استنشاق مع رفعه حواجب و حكت كل هاد محضرينو مشاني 
له ليش غلبت حالك يا ابني انا بس جايه اشوفك لإني اشتقتلك 
و هجمت عالسفره هي و فلذات كبدها 
و مسحوها بثواني 
و رامي امو حاضنتو و بتطعمي في زي الولد الصغير 
و رامي بتطلع بمرتو و معطيها نظره هاي امي هاي الغاليه 
و مرتو معطيتو نظره بس يروحو يا رامي بس يروحو 
و نطت اخت لرامي و حكت 
رامي ماما كتيير مشتاقتلك و مصصره تنام عندكو هالأسبوع جد لو تشوف كيف كنت ببالها طول الوقت 
المهم صار حكي و نظرات كتير فش وقت اشرحها 
بس اتوقع وصلكو احساس مرت رامي و الشعطه القلبيه الي صابتها صح 
يا اخوان اسمعوني للآخر 
يا اخوان الزمن دوار بشكل مش طبيعي 
و بحكي هاي المعلومه بكل قواي العقليه يا اخوان 
يا اخوان انا جايه مش اواسيكو و اضحك عليكو لا 
جد جايه اقلكو انو جد هانت 
انو جد اصحكو تفكرو دمعتكو او وجعكو او تعبكو او اي شغله حاسينها 
سواء اشي منيح او مش منيح 
انها رح تروح عليكو 
هي وحيات رموشي وحيات عيوني 
ي اخي وحيات الشبرك 
حلفتلكو بالغوالي 
انو فش اشي بضيع هيك عند ربنا 
انا لا عندي خبره دينيه ولا انا بعلم بالغيب ولا انا مشعوذه 
انا صحيح عشت بس سنه 
بديش اقلكو اني عشت المره و الحلوه 
انا معشتش اشي لسا باخد مصروفي من ابوي و بنام من التمنيه 
بس ولله جد لو تتأملو كلشي 
بتلاحظو انو فش اشي الا و بنرد لصحابو و لو بعد حين 
حتى لو اشي قد كوع النمله برجع الزمن بدور 
و الآيه بتنعكس و اللي فوق بصير تحت 
و اللي تحت بطير فوق 
اللي بكي بضحك و اللي ضحك ببكي 
الظالم بنظلم و المظلوم بنتصر 
مصاري انأكلت عليك بترجعلك ضعف 
ناس كبرت عليك بيجي يوم و وحيات خدودي بتصغرلك 
ناس بكتك انتا رح تبكيها 
ناس رفضتك راح تاكل اصابعها ندم عليك 
ناس اذتك راح تإذيها 
ناس جرحت كرامتك راح تذلها 
ناس عملت خير معها ناس جبرت بخاطرها اقسم بلله بتنردلك ضعف 
مو بس بالجنه لا لا و بالدنيا 
يا اخوان هي فكره اللي بدي اوصلها 
انو قبل ما تعمل اي شغله تطلع عليها و تأكد انها رح ترجعلك 
فلا تظلم لا تجرح لا تخدع لا تكزب لا تخون لا تغدر لا تخلي حدا يبكي بسببك او يزعل 
بالعكس قد ما بطلع بإيدك ابسط الناس و لو بابتسامه 
حتى الخير اللي بتعملو مع بسه بنردلك كيف انسان 
انتبه و احسب حساب حرفك 
الحرف برجع جمله يا اخوان 
ما احلا هالمبدأ و ما اعظمو سبحانك ربي بتتركش حدا 
مبدأ كفيل بإنك ما تغلطش بعمرك 
و جد توكل امرك لربك 
تأملو الكلام شوي بتخسروش اشي 
نفسي اشوف عروس سمرهه 
او عادي حنطيه طبيعيه متلي 
ليش كل العروسات بيض و شعرهم اشقر و كتافهم مربربات 
انا مش قصدي انو بس البيض بتجوزو لا 
عادي بتنخطب سمرهه او لونها كحلي حتى 
بس يوم العرس بتقلب لونها ابيض كيف بتعرفش 
انا كتير اعراس رحت عليها بس اشوف العروس افكر حالي مخربط بالصاله 
بودره الجسم يا اخوان عباره عن مرتبان طحين صغير بدون اي مبالغه 
بعد متخلص العروس التسريحه و تلبس البدله و كلشي 
بتوقف هيك و بيجو تنتين و التالته امها 
كل وحده ماسكه بإيدها مرتبان 
و ببلشو يدهنو جميع الأجزاء الظاهره من العروس حتى كواعها 
و تحت الإبط اجلكم الله 
مشان هيك كوعها سكني بكون 
و الإبط مع التعرق بحل بعيدا عن القرف اصدقائي 
بس في شغله ما انتبهولها و همه بطرشو 
هي اللي خلتني اقرر ازا هاي العروسه مطروشه او لأ 
الا و هي الدنين دنين العروس اصدقائي 
وجهها ابيض من تلاجتنا و دنيها كموني 
يعني زي تيليتابيز شكلها 
و المشكله انها هيك بتظلم العريس 
لإنك لما تقعد تتفرج ع صورهم بعد العرس بكونش مبين غير وجه العروس و سنان العريس 
يعني مثلا لو العروس سحل شيالها راح تفكر انو في تحتو شيال اسود 
بس فعليا هاد مو شيال تاني هاد لون مرتك الحقيقي بيبي 
هسا شو انا لا اسخر من اي لون بشره 
و احترم جميع الألوان لإنو كل الألوان الها جماليتها و حلاوتها 
انا انتقد قله الثقه بالنفس و الخداع 
بعد ما تغير العروس البدله بكتشف العريس انو متجوز لونين 
بسير يحكي لا بدي ارجعها ضحكتو علي انا بدي لون واحد 
جد هاي الشغله مش عادله ولا حلوه بحقك كأنثى بتاني يوم بعد عرسك 
كل بنت بتحتاج هالشغله بحياتها 
بتحتاج اللي بحسها بأهميتها و بتحتاج اللي بحسها انو هو محتاجها و ما بعيش بلاها 
بتحتاج اللي دايما معها و ما بيستغني عنها و اللي حتى كرامتو ما بتهمو معاها 
اللي بوفيلها طول عمرو و ما بفوت غير بيتها اللي بحسها انها امو و اختو و كل حياتو 
اللي بصحا الصبح ع موعد صحوتها و اللي بستناها لموعد ترويحتها 
اللي ما بوكل الا من ايدها اللي ما بنام الا جمبها 
اللي شو محتاج ما بطلب من غيرها اللي اول ما يشوفها قعدت بستغل الفرصه و بنام بحضنها اللي ما بيغفا الا لما تحس عليه 
ايوه بالزبط انا بحكي عن اللي بتفكرو في هسا اه بالزبط انا بحكي عن حلم كل فتاه 
انا بحكي عن حاجه كل بنت 
اه بحكي عن 
بحكي عن البس 
و ازا اهلك سمحولك جيبي كلب اوفى و اوفى 
ليش صفنتو حدا فكر اشي تاني 
اكيد لأ خليكو منطقيين 
عمرك ما بترتاحي و ما بتحسي بقيمتك 
الا لما تربي حيوان اليف باستثناء الذكور 
بنات بصير معكو هالاشي 
بس تركبو تكسي 
خصوصي بس تكوني لحالك 
انا بعرفش ليش المخ البوليسي و الأكشن بيجيني 
دائما 
بكون متخيله انو يطلع سواق التكسي صاحب عصابه و يخطفني 
و دائما مستعده و مراقبه كل حركه بعملها الشوفير 
طبعا اول اشي بضل متأكده انو الباب اللي جمبي مو مأمن 
مشان في حال طلع جد بدو يخطفني افتح الباب و ارمي حالي اه برمي حالي النار ولا العار يا اخوان 
و كمان بترك الشباك مفتوح 
لإني بخاف بأي لحظه يرش اشي او يكون حاط ماده مع التكييف تخليني انام 
مرات جد بكون قال مانعه حالي اتنفس 
خصوصي بس يسكر شباكي من عندو بتزيد شكوكي 
خصوصي اكتر بس يحكيلي دروح من هاي الطريق مشان الأزمه 
ونا شخصيا بفهمش و بعرفش غير الشارع الرئيسي تاع المنطقه بس 
فخلص هون بتأكد انها عمليه اختطاف و ببلش اقرأ ما تيسر من القرآن و الحديث و اي اشي بتزكرو من كتاب الدين و اغاني العفاسي 
و غير هيك بكون معطيه تاع التكسي نظره لا تخطفني لساتني بنت جامعه 
هو بكون يحكي بعقلو مالها هاي 
و اكتر اشي اكتر اشي بخاف منو بس اطلع مع شوفير متدين 
او الو لحيه و حاطت قرآن 
طبعا نصكو راح ينتقدني ع هالشغله بس انا مو لاشي 
بالعكس الله يكتر من امثالهم 
بس انا بيجيني المخ البوليسي حكتلكو 
بسير احكي بمخي اه هو عامل حالو شيخ مشان امنلو يعني متنكر و هسا بطلع مافيا 
دايما بس يجي الشوفير يطول اشي او يزبط اشي حوليه 
خلص بتشاهد 
انو راح يطول مسدس او ابره تخدير او مسيل دموع 
و ازا بالطريق وقف و ركب حدا معنا 
بصير احكي اه هسا اكتملت العصابه و راح يخطفوني هدول متفقين 
بجهز مسج ع تلفوني لأقرب شخص 
انا تم اختطافي من تكسي اصفر كان صافف عن دوار المدينه 
الرجاء البحث عني و انقاذي 
انا متأكده اللي بقرأ المسج راح يحش و يفكرني بتهبل 
هسا ماشي هاي كلها تخيلات 
بس متأكده انو اليوم اللي راح انخطف فيه جد 
ما رح اكون منتبهه ولا مستعده نهائي 
يا اخي مالي انا مالي ناسيه اني بدوله الأمن و الأمان 
سيبوكو من افلامي 
بس الي بتفكر هيك تحكيلي 
في خطأ فادح 
بترتكبو كل بنت 
بعلاقتها مع حبيبها او خطيبها او جوزها 
المهم شريكها 
و اللي بسببو مستحيل يكملو 
و هو انها 
بتعمل عليه حصار سنسكريتي هيروشيمي فظيع 
و بتمنعو يتعامل مع اي انسان بحكي عن حالو انثى غيرها 
بتوخد منو باسورد الفيسبوك 
بتنغل اصدقائو نغل بتخليش ولا سوسو 
حتى قريباتو 
بتضل وراه ليمسحهم 
بتنكش بوستاتو القديمه و صورو و بتسألو عن كل اشي في ريحه بنت 
و كل متشوفو بتعمل كبسه ع تلفونو 
اول اشي بتفوت عالمكالمات بتعمللها مسح ضوئي 
بعدو المسجات و الأسماء بتفليهم اسم اسم زي راس هندي مقمل 
هاد غير الكبسات اللي بتعملها ع دوامو و التحذيرات و التهديدات 
و عيونها متل الرادار شغالات 
بتراقب عيونو و عيون البنات اللي حوليه بنفس الوقت كيف الله اعلم 
وين ما مشيو وين ما قعدو 
مستحيل تشوفها مرتاحه و قاعده بسكينه و اطمئنان و بتحب فيه مستحيل 
بتكون فاتحه عنيها درجه و توزع جحرات ع كل حدا بتيجي عينها بعينو 
و غير التحقيق الي بتعملو معو عالطالعه و النازله و مين هاي و مين هديك 
اقلك شغله حتى امك و خواتك بتكرههم قد ما عملت حالها بتحبهم 
بس وحيات معدلي التراكمي بتكرههم 
و بتقلك بالآخر ليش بخوني و ليش كل الشباب نسونجيين مهو غصب عنو راح يشوف البنات ليرات معطره و ماشيه 
من كتر ما انتي عاملتيلو كبت اجتماعي و نفسي 
و معيشتيه فيلم بوليسي طول وقتو 
اول معلومه دعطيكي ياها اختي هي انو كل ممنوع مرغوب 
منعك الو بحد ذاته بولد رغبه عندو انو يحكي مع اي بنت بشوفها لو كانت طحال محشي 
تاني معلومه 
احنا ليش دايما بنعمل دوامه من الوهم و بنفوت جواتها و بنرضاش نصارح حالنا و بنخاف 
ي اخي اطلقيه اعطيه العنان اعطيه حريتو 
خلي عندك ثقه بحالك تتحجيش بالغيره 
سدقيني ازا بحبك 
لو انجلينا جولي تكون زميلتو و يتغدو سوا و يشوفها كيف بتوكل الزيتونه ع دفع 
عمرو ما بحب غيرك او بترك حتى و بضل ميت ع كشتك 
بالعكس انتي هيك بتكونيش ضغط نفسي الو مشان يحاول يخلص منك بأي طريقه 
الحب لا هو شكل ولا هو رغبه ولا هو غيره ولا هو متى بدك تختبني ولا هو مع مين كنت تحكي 
الحب راحه 
راحه ي قداحه ي رداحهه يلي الله يقطع الساعه اللي اشكالك حبت فيها 
الحب افهمك و تفهمني و تكون جمبي 
الحب مش حرب ولا معركه ولا تحقيق ولا جريمه ولا حبس 
ولا اتدخل فيك و تدخل فيي و اقرفك حالك 
مهو خلص يختي شايفتي قاتل حالو ع غيرك انقلعي بكرامتك 
بقائك بحد ذاتو غلط 
خربتو و لوثتو هالمشاعر الطاهره بطقوسكم 
خليكي اذكا شوي 
بكرا عطله مشان الأحصاء 
طب ع سيره الإحصاء 
شو بدهم يلحقو ليلحقو 
مستقلين كم حاره فيكي ي اردن 
جد انا حامله همهم 
يعني معقول بدهم يفوتو بيت بيت 
و يسألو بلله يختي انتو كم حدا بالبيت 
و تكون هي ماسكه معلقه الرز و تبلش تشرحلو و الرز يطير ع وجهو 
بلله يخوي شوف جاي 
انا و جوزي هي تنين سجل عندك 
عنا الغالي ابراهيم هاظ البكر الله يحماه هيو بالسعوديه صرلو خمس سنين بكون بحالو يويلي عليه 
عندك كمان سعاد ريتها تقبرني تجوزت و عندها قرود لهسا اه صلاه النبي يخوي 
عندك كمان سامر و عامر و سميره و اريج مشلله بقرو بالجامعه 
ولله ما انا عارفه منين بنجيب اقساطهم تآمن بلله ما علينا 
عندك كمان حموده توجيهي الله ينجحو ولله مغلبني يخوي 
سجلت عندك 
لا استنا مخلصتش 
عندك عمر و علي و ساره و رحمه و هديل هذول لسا بالمدرسه 
عندك جبر و ليث و غيث و كروكا و متعس و كوع التيس لسا مسجلتهمش 
عندك خمسه دفاع و سته هجوم و تنين شاورما صاج 
عندك اخر العنقود العرص توتو مشيبني ولله يخوي 
عندك رأفت هيو عالطريق صلاه النبي بالشهر السابع 
و في مرام كمان عالطريق بس بالشهر التاني هاي بالغلط 
هيهي الله يقطعو ابو ابراهيم مصبرش هالقطيع 
قول مشلله يخوي لويش فاتح تمك هيك 
قل اعوذ برب الفلق 
شو بدنا نسوي رزقه ربنا هاي كمان حاسدينا عليها 
طبعا انا متأكده اللي بحصو راح يروحو ع بيوتهم معهم التهاب اعصاب 
ولكو خلص بكفي 
هو ضل حدا فيه حيل يخلف 
احنا البشر 
قد ما احنا محرقصين و نجيبين و معجوقين 
ما اكتفيناش بالامتحان الرباني تاع الجنه و النار 
لا بنعرفش نقعد احنا كيف نقعد شو هالحكي تف من تمك 
مفعول الدوده كان قوي لدرجه انو قررنا نعذب حالنا بإيدينا 
و حطينا عقبات و حواجز و مطبات و خوازيق 
قال شو قال اخترعنا الامتحانات 
طب يا اخي مدارس و امنا مشان نطلع بنفهم مش جحوش جامعات ما اختلفنا مشان ننضل مستمرين بالتقدم و التطور 
و ننشأ ايدي عامله لمجتمعنا المكافح و دولتنا المتقدمه زياده عن اللزوم 
بس ليش نعمل اشي اسمو امتحانات و لا ي ريت امتحان واحد 
فيرست و سكند و ميد و فاينل و كويزات 
طب ليش البعزقه ليش الترف و التكثير الي فش الو داعي 
بالعكس احنا هيك قللنا من رغبه الشعب بالدراسه 
يا اخي هو ضروري نقلد الدول المتقدمه بكل فنه بعملوها 
يخي همه دول متقدمه فاضيين اشغال 
احنا ورانا شغل ي اخي 
ورانا بطاله ورانا مخدرات ورانا عنف اسري و جامعي ورانا حشيش 
ورانا مخالفات و معاملات و قضايا و قصص 
ورانا خطبات و اعراس و مباركات و زفات 
ورانا البوي فرند و بحبك و بغار عليك و شو بشتاء شم رجليك 
و جاي تقلي بكرا عندك امتحان ميد من تلاتين علامه 
قال ادرس كتاب كامل 
مشان تجيبلي تلت اسلئه منتبهتلهمش 
و اللي درستو يروح هباء منثورا و يعمللي امساك و عسر هضم بمخي 
طب امانتلله شايفين في تقدم بمجتمعنا لأ 
لعاد خلص بلا تخويت و الغولنا الامتحانات 
ولكو يآ ريتني بسهه 
و عندي تلت اهداف بالحياه 
اكل العب انام 
قال اكل الصبح و انام اصحى العصر برضو اكل و انام 
اصحى بليل برضو اكل 
بعدها الاقيلي صرصور حجر كيس زباله العب فيه و اوصل لقمم التسلاي و الروحانيه 
و بس يصير عمري سنه ابلش اراهق 
و كل ميجي شهر تنين ادورلي ع اي بس مارق و اتجوزو 
بدون لا مهر ولا بيت ولا قبع شعر ولا مفاوضات 
و قال احمل و ب شهر اكون مخلفه 
و نص خلفتي اكلها و النص التاني ارميه بالشارع 
و بعد سنه بالكتير انقبر بلا حساب بلا عتاب بلا بساس تحكي علي من وراي 
في ابسط من هيك حياه 
بلا مدرسه بلا جامعه بلا شغل بلا باصات بلا زيجه و مسؤوليه بلا زفت 
ركبت اليوم بالباص 
و قعدت بالكرسي تاع اللوج اللي بكون اخر اشي قعدت بالنص انا بحبش هداك المكان بس مكانش في وسع 
المهم بس قعدت تطلعت ع يميني الا هو في شب بالزاويه جمب الشباك بس بيني و بينو بنت و هاي البنت راكيه راسها ع كتفو 
انا بس شفتهم نسيت حالي و قعدت اتطلع بكل وقاحه و اعمللهم مسح ضوئي بعيوني و افصلهم فالبنت شافتني و جحرتني جحره من قوتها قرنيه عيني نغزتني و رمشي الشمال صار يفتح و يسكر لحالو 
بس انا حدقه بعرف اتصرف عملت حالي بتطلع ع لون البرداي القرمبعي و لفيت وجهي عنهم شوي شوي و انا بهز راسي و حاطه اصابعي ع خدي و دقني و عامله حالي بفكر و بربط معلومات براسي و مش شايلهم من ارضهم قال 
بعدين بالعقل بدون ما الف وجهي زحلقت بؤبؤي اليمين بهدوء ع ايد البنت 
شفت دبله اخدت نفس و حكيت ما علينا الله يهنيهم بس معقول لحيتو مش مشوكه صباحها اكيد مشوكه الحمدلله اني مش مكانها بطيقش الشعور يع 
فجأه تحرقصت و قشعر بدني و دمعو عيوني لإنو نمره بلوزتي من ورا شوكتني و عرفت انو تشويكه عن تشويكه بتفرق و انكسر خاطري الي كنت بحاول اجبره 
ما علينا لفيت وجهي ع شمالي 
في بنت جمبي لفت نظري بوتها و صفنت فيه 
طالت تلفونها و قعدت تكتب مسج انا مو فضوليه بس بعرفش كيف بؤبؤي الشمال سحسل لحالو الحيوان و قعد يقرأ غصب عني 
المهم كانت تكتب لواحد اسمو القلب مالي 
حبيبي انا هيني ركبت الباص و رايحه ع رغدان 
انا بس شفت هيك اخدت نفس برضو و طلت تلفوني 
و دورت بين الأسماء ع حدا ابعتلو انا رايحه ع رغدان كمان 
بس ملقيتش حدا بفرق معو انا وين انقلع 
طلت نص دينار من جيبتي مسحتو بإبهامي و دمعت و قلتلو 
حتى انتا هلأ رح تتركني ي حقير 
وصلها مسج البنت بؤبؤي الوسخ دحدل لحالو مره تانيه و غصب عني 
ماشي حبيبتي بستناكي ديري بالك ع حالك 
حكيت بعقلي ريتو ابوكي يمسك 
وقعت عيني ع ايدها الا هو في دبله برضو 
حكيت لا لهون و بكفي كل الشعب خاطب 
عندك عمو نزلني خليني انقلع ع بيتي مشي تا ينشلو رجلي و اموت و ارتاح سنجل فور ايفر 
بس مسمعنيش السواق لإنو كان بحكي تلفون مع خطيبتو و اضطريت امشي لعند الباب ونا بلاخم بين الكراسي زي البطريق السكران 
مرق اسبوع اسبوعين تلات 
و صاحبيتي مختفيه 
لا بتفتح واتساب ولا فيسبوك ولا بتنزل صور اكل ولا شاورما ع سناب شات 
اخر ظهور الها كان قبل تلت اسابيع 
لا بترد ع تلفوناتي ولا تلفونات بنات خالاتها او عماتها 
اختفاءها وراه مصيبه وراه كارثه تحاك لإنو اول مره بتختفي هيك 
احنا فكرناها بالأول قررت تدرس و تبلع الكتب بلع 
ضلينا مراقبين الفيسبوك و الانستا و الظهور و الغياب تبعها 
صاحبتي اللي كانت دايما اونلاين و ترد عالمسج قبل ما يوصلها وينها 
فجأه بعد غياب طال في تحديث حاله و صوره لصاحبتي عالفيسبوك رحت افتح عالسريع 
صوره ايدتين و خاتم و اضافر معموللهم بودوكير و مونوكير 
بس مش معقول صاحبتي 
صاحبتي اضافرها نموهم واقف و اطرافهم مأكوله كل اضفر عندها شكل 
بس مش مبينه صوره مسروقه من النت مبين من شعر اصابع ايد الزلمه 
معقول لا ستنو نشوف التحديث 
و من شر حاسد اذا حسد معقول 
لا استنا حبيبي ليكون مقلب خنأنبش ببروفايل رجل شرقي الي عاملتله 
رجل شرقي مسافر الى الأردن رجل شرقي جاي من دبي برضو رجل شرقي تمت خطبته و الناس بتبارك جد 
عملتها هالشرشوحه بدون ولا صوت ولا نفس اقرب صاحباتي المشكله 
انا لسا مصدومه و مو مسدقه 
فجأه مسج منها ع جروب فرنزاتي للأبد 
تفدلو سبايا حفله ختبتي الخميس بساله الكناري الأزرق 
طب وين كيف متى 
هديك اليوم كنتي تحكي ما بدي اتجوز الا لما اتخرج و انجح بحياتي العمليه 
شو عدا ما بدا من متى بتحلقي شواربك اصلا لا و راسمه حواجبها كمان و حاطه حالتها حرف و الله لا يحرمني منك 
و بسألوها طب هيك فجأه من ورانا بدون متجيبي سيره و بترد بكل دلع و ايدها اللي فيها الخاتم بتلولح 
ولله كلشي سار فجأه و ما هبيت اهكي الا لما تأكد المودوع 
طب مش مشكله بس الله يرحم لما كنتي ما تردي ع مسج من شب غير لما تستشيريني 
رح اعمل زيها ع كلن 
حاسه اشي غريب 
قلبي بدق بسرعه كل ما اجي اوقف الباص بحس بلهفه و فرحه ما حسيتهم من قبل 
معقول 
معقول يا انا بتحبي معقوله اجا اللي يهز قلبي من مكانو 
اه معقول 
لإني بحس ضخ الدم عندي بزيد بس يحكيلي طالعه صبيه 
بحس بالأوكسجين و هو بنتشر جواتي لما يزيح مشان ادخل عالباص و امر من جنب تجويفه العنابي ابطو بحس بالحنان 
خصوصا بس اتنشق ريحه التعب و الدخان اللي طالعه منو 
ولا لو تشوفو كيف بغار علي 
بلله يا شب ترجع ورا مع الشباب خلي الصبيه تقعد 
و بفضيلي كرسي مفرد مشاني لو تشوفو جكيتو الأسود 
الأسود يليق به اه يليق به و ملتصق به كمان من كتر ملبسو 
خصوصي مع لحيتو منكوشه الأطراف اللي طول الطريق بضل اتأملها و هو بعد المصاري و مش منتبه 
لو تشوفو كيف شجاع و جريء و عندو لياقه 
كيف بطلع حالو من باب الباص و بمد رجله حفايتو مستحيل توقع مع انو الباص طاير 
لو تشوفو صوتو قصدي تسمعوه قمه الرجوله قمه الخشونه 
جامعه صوييليح جامعهه صوييلييح يلا جامعهه صوييلح شب هات الشب هات الشب 
ولك كيف بلفظها من صمصوم اوتارو الصوتيه مع طعجه تمو الجنابي تاع الراب بعرفش يعملها 
ولا لما يجي ياخد مني الأجره صرت اعطي دينار بدل فراطه بالعمدن 
مشان يوخد وقت و هو بطوللي الباقي و انا اصفن فيه 
اصفن كيف بكون ماسك بإيد وحده فراطه عشر دنانير برايز و شلون و بإيده التانيه مطعج الدنانير بين اصابعو بطريقه خرافيه و ذكيه 
زلمه خارق 
بدير جوله الباص كامله بركب ناس بنزل ناس بصيدهم صيد من الشارع 
ولا ذاكرتو القويه بحيث مستحيل ينسا راكب طلع و ما دفع 
ولك انتا لازم تكون طبيب بيطري مدير شركه دكتور نفسي حرام حرام تكون هون 
مفتونه بذكائك بحبك 
نهاد دخلت عالصاله 
بالوجه تبعها الي بس تشوفه بصير معك عقم النكد طالع من وجهها حواجبها عابطين بعض بوزها شبرين عبايتها بتجر عالارض 
بتمشي مشيه واحد طالع من الامتحان و راسب بعد ما بلع الماده خلص منكده و مش طايقه حالها اول مفاتت اشتغلت اغنيه التوب البني 
و كإنو الأغنيه بتحكيلها تعي ارقصي علي انا انحطيت عشانك 
توب البني ولله جنني ي يي ييع فكت شالها بسرعه و ربطتو ع خصرها فوق العبايه 
و نزلت عالساحه 
في بنات قاعده بتطير 
في وحده دفشت العروس و بترقص مكانها 
مين هاي 
او ام جي نوريه 
الكل يتوشوشن 
اما صاحبيتنا المنكده مش داريه عن حالها و ما همها حكي حدا بلشت تحماي 
و التوب النيلي ضلي مقابيلي انا و التوب الزهري موتني بقهري يي يي يع 
بلشت نهاد عن شمال و يمين كل اعضاء جسمها تحركت و فكت الربطه عن شعراتها و نزلت الكشه شعرها ملفلف لفاليف بأفخم صالون ما نلفو بس لإنها صرلها عشر اشهر ما مشطت 
ما علينا نهاد خصرها نفك زي البلبل فقدت السيطره 
هزي بخصرك هزي هزي هزي بخصرك هزيي سهم بقلبي غزي غزي سهم بقلبي غزيي 
نهاد هون صارت تعمل حركات لولبيه بإيديها و خصرها 
و مغمضه عينيها مع ثنيه الحواجب تاعت الاندماج بالرقص 
الكل بتطلع عليها باستغراب و مفكرينها بتعشق الرقص و الأغنيه بس نهاد مش هيك نهاد فقعت معها نهاد قرفانه حالها نهاد شايفه الويل بحياتها نهاد الحياه شاله عرضها نهاد بتتئطع من جواها 
خلص فش مجال خنقت معها سلوكياتها الحاليه خارجه عن ارادتها نهاد كانت ترقص و تفكر تفكر بحياتها 
تفكر بسنين عمرها اللي قاعده بتروح و هي لهسا ما شافت يوم حلو بتفكر بالسطاشر سنه اللي مضتهم تدرس و عالفاضي 
بتفكر بسامر و عامر اللي رفضتهم مشان بدها تكمل دراستها 
و هي هسا صرلها خمس سنين متخرجه مش لاقيه شغل ولا عريس 
و عامر عندو هس تلت ولاد 
بتفكر بالجمعيات و الديون اللي عليها و هي معهاش غير نص و شلنين بالدزدان 
بتفكر بهيثم اللي حبها اربع سنين و بس حكتلو اختبني انقطعت اخبارو بتفكر بحظها السخام و الحبتين اللي طلعو ع صباحها و لهسا ما راحو 
بتفكر بعماتها اللي طول نهارهن يزتن عليها حكي و منكدات عيشتها بتفكر بالأربعميه رجيم اللي عملتهم و لساتها بتلبس اربع اكسات بتفكر بأبوها اللي قرف حالو و هو بصرف عليها 
بتفكر بإمها اللي مش طايقتها و طول نهارها تعايرها بسميه و اميره بتفكر بالماضي و الحاضر و المستقبل بتفكر انو ليش و كيف و اشمعنا انا 
نهاد مع كل هاد التفكير ولعت معها بلشت بقفاها تخبط النساوين من كل الجهات نهاد فقدت الكنترول نهاد ضيعت البريكات نهاد وقعو براغيها نهاد صار خصرها فايبريشن 
نهاد نزلو دموعها بس مع العرق مبينوش نهاد مش قادره توقف نهاد بدها تفرغ 
شلحت الكندره و زادت سرعه الهز عندها 
هزي خصيرك هزيي 
بنكرياسها رقص حبلها الشوكي هز كريات دمها البيضاء نزلو و عملو صف دبكه نهاد لا تعشق الرقص نهاد مش فرحانه للعروس اصلا بتعرفهاش 
نهاد بتجاملش بالناس نهاد بس تعبت و بطلت فارقه معها 
نهاد ما حدا حاس فيها 
شربت النسكافيه 
و تفرجت عالمطرات من الشباك و كنت اسمع هلا بريحه هلي 
يعني كنت عامله جو مرهف 
المهم وصلت اخر شفه نسكافيه بالكاسه يعني خلص الجو 
بس لغنيه ما خلصت انا موتن عليك و ابي تموتن علي 
و صراحه كنت مندمجه معها كتير و مشتاقيتلو لفارس احلامي اللي حصانو اعرج و مطول ليوصل 
دحشت حالي تحت الحرام و ضليت اسمع فيها و تركتها تضل تعيد لغفيت 
تقريبا غفيت عند تمنيتك و جيت و فيك احلامي لقيت 
و فجأه صحيت بس ما صحيت مكاني صحيت بالشارع 
و الدنيا مطر كبس و السيارات رايحه جاي و في عالسايد التاني واحد واقف 
الا هو فارس احلامي الطويل و جكيتو اسود و شعراتو طايرات عجنب من الرياح 
هلا بريحه هلي هلا بلي الي هلا بتالي العمر 
قطعت الشارع بدون ما اطلع و ركضت لعندو 
هاد هو فارس احلامي ولازم ابوسو تحت المطر هاد الحكي مش بس للأفلام اوكي حقي ابوسو عليه عيون تشافي المبتلي حقي 
احبو موت انا معاه القى الهنا اه الهنا 
دبوسو صرلي عمر بستنا خلص ملقت ماي فيرست كيس 
طلت اكسترا و حطيتها بتمي بالعقل عشان شاربه نسكافيه قبل نص ساعه و هيك بتتفاعل هي 
ملحقتش اوصل شفايفو اللي تشافي المبتلي الا مرت سياره من وراي و رشقتني 
و تعبت تنورتي من ورا كلها مي يا اخي تبلبلت 
حاسه ببلل بلل شديد بلل يا اخي في اشي مبلول بلل سخن 
سخن و دافي محلا الدفا فتحت عيوني لقيت حالي بتختي و كل هالحكي حلم 
مش هون المشكله دايما بحلم فيه و بنقطع الحلم قبل ما اوصلو عادي تعودت 
المشكله انو هسا فرشتي منشوره عسطح مشان تنشف 
و مش عارفه عشو دنام الليله 
بس خلص حرمت ما رح اشرب نسكافيه قبل ما انام 
ولا شاي ولا حتى مي 
بدنا نعيش هاللحظه ي اخي 
زهقنا حمل الكتب و حمل المواد و سندويشات الزنجر و النسكافيه 
بدي اجرب ادوق طبخي قبل ما اموت يخي 
هه جد انك نهفه 
السؤال الهيروغليفي اللي بتضلها البنت تعيدو و تحكيه 
و هي واقفه و مركيه راسها عباب الخزانه 
مع تعبير وجه حزين 
لدرجه انك بس تشوف كم الحزن و الحيره اللي بوجهها 
بتسير تفكر انو كل اواعيها فقدتهم بالحرب 
او معندهاش اواعي بسبب قسوه قلب زوجه الأب 
او لأسباب صهيونيه ماسونيه مجهوله 
مع انك لو جد تلقي نظره بخزانتها 
بصيبك تلبط امعاء بعنيك من كتر الأواعي 
هلأ بنظركو انو البنت تافهه 
بس فعليا هاي مش تفاهه 
احنا البنات في عنا قانون اسمو بعرفش شو اسمو بس بنص على 
و بمقوله تانيه تكرار اللبسه يومين ورا بعض 
و في ناس لا يجوز تكرارها مرتين بالأسبوع متلي 
و في ناس بالشهر 
و في كمان جماعه اسمهم جماعه ليرات عفق بكرروش اللبسه بحياتهم كلها 
ما علينا 
المهم هاد هو سبب حيره اغلب البنات اللي صافنات بخزناتهم 
فرجاء لا تسيئو الظن فينا و تحكو عنا تافهات حتى لو خزانتنا متروسه اواعي 
حصريا الإجابه الصريحه 
لسؤال 
الجواب الدغري اللي بكون نفس الشب يحكيه 
حبيبتي انا ما تغيرت القصه و ما فيها انو صرلنا سنتين مع بعض فاهمه شو يعني سنتين 
يعني انا زهقتك قرفتك يا اخي 
انا ما كزبت عليكي جد بالأول كنت طاير عقلي انك عبرتيني 
بس خلص هسا ختمتك كل تفاصيلك كل حركاتك و تصرفاتك و تفكريك حفظتهم كل قصصك و عرطاتك و تمثيلاتك 
يا اخي حفظت كم شامه بوجهك 
حتى اللي ورا دانك الشمال عالزاويه عرفت عنها 
حتى اصابع رجليكي شفتهم بجميع الوان المناكير 
ما ضل اشي فش اشي جديد 
كلامك مشاكلك صاحباتك كلو دايما نفس الاشي بتضلي تعيديه 
انا خلص يعني غصب عني مش بإيدي 
في ميت بنت و نوع و شكل و لون دجربهم انتي عارفه كم بنت بشوفها باليوم بكون نفسي احكي معها 
اكيد ما رح اتجوزك انتي بدي اصرف الي فوقي و تحتي ع اشي جديد 
انا مش متغير انا بس بدي نترك روحي اكتشفيلك شخص اخر انتي كمان 
وك حفظتي كل لبساتي 
ما زهقتي قميصي الأسود و التيشيرت الأخضر و اللبسه الزرقه و بيج ما زهقتي حجي الي بضل اعيدها نفسها حقك تزهقي انا مسامحك بس يلا نرحم بعض حبيبتي 
لحظه بس 
مش فاهم علاقه الكره و الحقد و الضغينه اللي بيني و بين حظي 
مش فاهم هو ليش ماخد موقف مني 
و قاعد بحاربني بجميع الأساليب و الطرق 
عامل علي هجوم من جميع الجهات 
عامل علي حرب نفسيه و عاطفيه و جسديه 
قاعد بجاكرني على مدار اليوم كامل 
و بخوزق فيني 
انا بعرف انو الدنيا حظوظ 
و يوم ليك و يوم عليك 
اما كل الأيام علي لا وقف اخي في اشي غلط 
انا مش فاهم انا شو عملتلك 
او بشو اذيتك مين قتلتلك 
اكلتلك سندويشتك 
استعرت منك بلوزتك و خربتها 
تداينت منك مصاري و ما رجعتها 
كبيت زباله ع باب بيتك 
روحت من الشغل ولقيتني مش طابخه 
اجيت تبوسني و لقيتني مش حالقه شواربي 
فهمني مشان افهم 
لإنو صار عندي عقد نفسيه و حاله توحد و خلل ذهني و التهاب بأعصابي 
مين حظو هيك 
بعرفش اطبخ منسف و مقلوبه و باميه و فاصوليا 
رز بعرفش اسلق 
و بعرفش اقلي بطاطا 
او حتى اقطع بطاطا بتطلع معي مثلثات و مربعات شكلها 
ولا حتى اقشرها لإنو بطلع نصها بالقشر 
بعرفش اقلي بيضه 
افقس بيضه بعرفش 
حتى قهوتي مش زاكيه و بتطلع معي مي بنيه 
شاي اللي هو شاي يا بطلع فاتح فاتح زي نيتي يا بطلع اسود من عيشتي 
مش زابط معي اشي 
سلطه بعرفش اسوي 
اقطع خيار او بصل او تومه او بندوره بعرفش 
بعرفش اني اسيطر عالسكين بتقنيه تخلي كل القطع شبه بعض 
بعرفش انضف جاجه 
او بستجريش المسها اصلا بسير يمامي نعومه و بئرف 
بس عادي باكلها بلدعها لدع عأساس انو مش هاي اللي كنت قرفانه منها قبل متدخل الطنجره 
اقلك رغيف خبز بعرفش اسخن 
بطلع معي محروق تماما زي وجهي بعد مصرت اداوم 
اصلا جديد تعلمت اضوي الغاز 
ولا انا كنت اخلص الجره ونا فاتحه الغاز و بكبس عالقداحه من بعيد خايفه ينحرئو اسابيعي 
مش مشروع ست بيت و ابدا مش ناويه اكون هاد المشروع 
انتي خاطبه يا خالتو 
انا بصوت ناعم و مستحي لئه ي خالتو 
طب كم عمرك ي حلوه 
انا تسعتاش عمري 
ي خساره لا بدو اصغر يلا الله يوفقك و راحت 
ذهبت ابتعدت اختفت تبخرت 
طب اعطيني فرصه اشرحلك 
ارجعيلي يا سنيني الحلوه ارجعيلي 
ع فكره انا مخي اصغر من عمري 
و ع فكره تانيه خربطت عمري تسع سنين 
ع فكره كمان ولله لسا متفاهمنا تعالي طنيب عليكي 
تعالي بعرض اللي بتدوريلو ع عروس يا احلامي الضائعه انتي تعي 
تعالي يا مستقبلي يا ام نصيبي يا ام قلبي ايدي بزنارك قربت اعنس 
تعي شوفي الكحله بعيوني كيف 
طب شوفي عيوني الوساع عالقليله 
طب انفي طب حواجبي المرسومه طب خدودي اللي معنديش غيرهم 
ليه مستعجله 
ولله بعرف اجلي تسدقي و اشطف و اغسل 
طب بعرف ارقص بعرف اسلق جاج 
بعرف انتف حواجب طيب انتفلك 
ارجعي ابوس ايدك عنست 
ملاحظه عصريه 
اي وحده عمرها فوق ال و مش متجوزه عانس خلصو عالذكور الله يكسرهن القزع 
كآن يوم كتير دافي بالرغم من الشتا و التلج برا 
بس مشاعري كانت دفيانه و اعصابي كانت مرتخيه 
فش وراي اشي غير اني اصحا و اضل قبال التلفزيون لحد ما ارجع انام 
لإنو باختصار هاد يوم عطلتي 
الروقان جواتي مش طبيعي لدرجه مين محكالي اسوي اشي بعملو 
اول مصحيت لقيت جدي بفطر حمص و فول و فلافل من اللي بحبو قلبك 
اصر علي اني افطر معو ونا ما قاومت خصوصي الفولات اشي مرتب قعدت معو و سلخت يمكن اربع ارغفه خبز بس ونا اكل فول و اسولف مع جدي 
بعدها ضليت عالتلفزيون من مسلسل لمسلسل لحد ما بلشت اشم ريحه المقلوبه و هي تنتشر بالبيت 
و يا الله شو بموت فيها للمقلوبه 
خصوصي مقلوبه الزهره من ادين امي اشي بجنن 
خصوصي بالشتا الواحد بكون احب ما عقلبو ياكل 
و والله سحبتلي تلت صحون مقلوبه زهره بكل سعاده و انبساط 
و رجعت للتلفزيون لافه حالي بحرامي و ادفى و اريح من هيك فش 
فجأه عند المسا رنولي صاحباتي و حكولي انو شو رأيك تيجي تسهري معنا بكافيه من النوع اللطيف و الدافئ و الحميم 
و انا حكيت مش غلط يومي من اولو حلو خلي يكمل حلاوه 
لبست و زبطت حالي و اخدت سيارتي و رحت 
ما كان عندي فكره ابدا انو همه عاملينلي مفاجأه و متفقين مع عامر مشان بدو يطلب ايدي قدام الجميع 
لما وصلت و دخلت الكافيه لقيت باستقبالي ناس كتير 
اصدقائي بالشغل و ايام الدراسه و كل معارفي فوق الخمسين شخص 
الكل مبتسم و بتطلع فيني 
و من بينهم اجا عامر باتجاهي 
انا لهلأ ما استوعبت شو اللي قاعد بصير 
و ما اشوف غير عامر نزل عالأرض و طال من جيبتو علبه فيها خاتم و مدلي ا و حكالي تتجوزيني زي الأفلام و زي مطول عمري بتمنى 
هون انا خف عقلي 
عامر الحلو اللي مش معبر ولا وحده بالشركه من بينهم كلهم اختارني انا 
بس طبعا ما رح ارفض عمل كل هاد مشاني و ارفض و افشلو قدام الجميع 
خصوصي انو الكل ساكت و صافن فينا 
لا لا راح احكي موافقه هاليوم حلو و دافي من اولو خليه يدفى اكتر و اكتر 
لكن مش عارفه شو اللي صار و فعلا صار اليوم ادفى و ادفى بس بطريقه تانيه و نطقت الكلمه بس من مكان تاني 
مش عارفه شو صار و في اشي فقدت السيطره عليه 
في جزء بجسمي خاني 
ورجاني الخيانه بحد ذاتها 
حسيت كل مشاعري الدافيه طلعت مني و الكل صفن فيي انو ايش هاد 
كان عندي فرصه اني انكر الصوت المدفعي اللي طلع و احكي انو كان صوت خبطت رجلي بأي اشي 
بس رائحه الفول او الزهره او الخليط الهضمي تبعهم اللي انتشرت بالمكان بسرعه خارقه 
قطعت الشك باليقين و اكدت للجميع انو شسمو 
خصوصي عامر قام من قوه الرائحه و بعد عني و ما اشوف غير الخمسين شخص او اكتر اللي بالكافيه فقعو ضحك 
و عامر حكا اييش هاد الله يقرفك و الكل حطو اديهم ع انوفهم مشان يحمو حالهم من الانخناق 
هون انا بعد ما جمدت مكاني ربع ساعه سحبت حالي و ركبت بسيارتي 
و رحت لأبعد نقطه بقدر اوصلها و ما اوصفلكو قديش عيطت 
جد كان يوم دافي و عنست من وراه 
هاي اخر كلمتين سمعتها قبل ما يغمى علي 
لما سمعتهم حسيت بإبره انغرست بقلبي 
حسيت بسم انتشر بكل عروقي 
حسيت كلشي وقف قلبي وقف مخي وقف الساعه وقفت اختي وقفت 
حسيت انو خلص حياتي وقفت 
قمت بسرعه اول ما سمعت هالجمله 
بس رجلي خانوني 
و راسي لف 
و ما شفت حالي غير واقعه عالأرض بدون ما الحق احكي اشي و راسي خبط بحفه الطربيزه 
الكل هجم يصحوني الكل حس بوجعي اه حسو 
هيك بتعمل يا عساف 
مين اللي دعمتك من اول مسيرتك 
مين اللي صوتتلك و خلت كل صاحباتها يصوتولك 
مين اللي تداينت من اخوها مشان تجيب بطاقات امنيه و تصوتلك مين 
عساف جاوبني ارفع وجهك لا تنزلو تطلع فيي و انا بحكي عساف 
مين يا عساف اللي بس طلعت نتائج ارب ايدول و حكو اسمك قامت تنط زي القرده و تصرخ و ابوها اجا خبطها بوكس عذانها عشان صوتها وصل عند الحاويه تاعت الحاره 
مين يا عساف 
اللي سمعت اغانيك تذابو سماعاتها 
مين اللي طول نهارها تحطلك كومنتات عصفحتك و لايكات و اعمل شير لكلشي بتنزلو اه مين 
هيك يا خاين العشره و الملح 
هيك يا غدار هيك يا ابن بلدي هيك 
عساف لا تتأسف خلص انتا خطبت و انتهى الموضوع 
و اللي خطبتها مزه و بتلبس بلاطين للصره و خدودها بوش اب 
تاريك مش قليل 
و قمصان النوم اللي كنت اشتريها من بدو يدفع حقها كلها دين 
ليش يا عساف انا قلبي قاعد بنحرق من جواتو 
لا اسفك و لا اغانيك ولا مصاريك راح تراضيني 
خلص روح اتجوز اتهنا انا هون عايشه ع ذكراك اراقبك من بعيد 
خلص اترك ايدي و روح اللي انكسر ما بتصلح 
روح يا عساف روح 
روح يا جرحي انا 
روح زي ما راحت فلسطين روح 
لوين بروح ونتا منك معي خوفي بألبي و عيوني تعبان 
انا مجروح انا ما بحمل اسى 
مش قادره اكمل دموع شفطه برابير 
خلص عساف احنا انتهينا 
هي مسحتلك الابيمك و صورك من عندي 
رجعلي الصوتين اللي صوتلك ياهم 
و لا تبعتلي مره تانيه 
بدي ابطل استحي 
اه ي جماعه الخجل بطعميش خبز هالأيام 
البنت الخجوله صايره تروح بين الرجلين 
ايام الخدود الحمر و العيون بالأرض و الصوت الواطي و اركض عالغرفه و انا ملزقه راسي بكتفي زي المعاقين راحت 
هاي الأيام ما بتمشي اموري الا اذا كنت مبربحه مدردحه صوتي عالي و رداحه و لساني شبرين و نص 
هاي الأيام اذا وطيت صوتي ونا بحكي مع حدا كبير و كنت قليله حكي و بتطلعش بعيون اللي بحكي معو بعتبروني هبله مو بعتبروني مؤدبه زي زمان 
هاي الأيام ازا ما لزقت بالنسوان و هزيت بالأعراس حتى تنفك براغي خصري و ضليت اخد و اعطي معهن بتجوزش 
بعنس 
بطلت الناعمه و الساكته تنخطب 
صارت القويه و الملسنه و الكرنيبه هي اللي تتجوز و يجيها عرسان 
و انا يا عمي ما الي مصلحه اعنس بالمره 
خجلي و ادبي و خدودي اللي بقلبو خمري ما الهن فايده 
بعدين عندي نوع غريب من الخجل بس يحكي معي حدا و استحي منو كتير بصيرو حواجبي يرجو 
الزلمه بصفن بقول مالها هاي بتتحول 
بعرفش شو هاي الحاله اسمها بس جد راح اعنس من وراها 
خلص انا قررت من اليوم 
دتجوز قصدي دبطل استحي 
حبيبتي احنا لازم نترك 
لييش حبيبي شو بتحكي انتا 
اه حبيبتي ولله مو طالعه من ئلبي بس كلو لمصلحتك 
مصلحتي 
ليش 
شو في 
لا تخوفني 
حبيبتي انا بدي تسع سنين لأتخرج و بدي خمسطعشر سنه اكون حالي 
و بديش اكون واقف بطريقتك و اربطك فيني 
له يا حبيبي شو هالحكي احنا اتفقنا ما نترك و انا عندي استعداد اعنس بس ما نفترء 
مهو يا حبيبتي ما بزبط بلكي متت انا ما بدي اقطع نصيبك 
حبيبي لا تفاول ع حالك انا معك عالموت 
مهو مش عارف كيف بدي احكيلك ياها بس انا مريض و حكالي الدكتور راح اموت بعد تلت اشهر و بديش ياكي تتعزبي بس تسمعي خبري بدي تنسيني من هسا 
شو عم تحكي انتا نجنييت شو مريض ما مريض ما انتا متل الحصان 
حبيبتي مهو مبارح صابني اسهال و حكه بالمثانه فأخدوني عالدكتور و مع التحليل طلع معي انسداد بالشريين و جلطه و التهاب بالسنتكلوز و هشاشه بالتنكلياس و تبول لا ارادي 
لا تحكيها حبيبي شو ما كان معك انا مستحيل اترك راح اضل جمبك لتتعافى 
يا حبيبتي مهو بديش اعديكي 
لا حبيبي ما بهمني معك عالموت افهم 
حبيبتي بس انا قررت اصير مع داعش 
حبيبي برضو ما بهمني 
حبيبتي انا تحت القصف هسا اقتحمو بيتنا و هي اعتقلوني و اعدامي كمان نص ساعه 
مشان الله انسيني انسي خواتي 
يفضح عرضك 
يخرب بيتك شو لزقه 
ولك افهمي من اول عرطه ملعون دبق امك 
هي طخوني عجبك سلام 
كنت بتمشا بهالمول بلفلف مع امي و كنت كتير قرفانه 
كتير كتير لدرجه لا توصف جايه معها مشان ندور بمحلات الأواعي ع قميص بلوطي لأفرهول بنت اختي و سكربينه اخضر بربوري لأختها مشان العيد 
اجينا نطلع عالدرج الكهربائي 
انتو بتعرفو كيف بكونو درجين جمب بعض واحد طالع و واحد نازل 
المهم حطيت رجلي عهدرج دطلع و ما المح غير هالصاروخ اجا عالدرج النازل الي جنمبنا 
صاروخ ارض جو شقفه مشقوفه شقف نازله من السما 
طبعا انا هون التخمت هون عداد مخي قلب صفر 
و انا فاتحه تمي و بطلع عليه 
ولك ريتو ابوك حماي منيح 
من وينلك هالرتابه هالنضافه هالحلاوه متأكد انك من عنا 
ليكونو امك و ابوك موصيين عليك من بره 
بتقرب لبراد بيت اشي 
يا قطعتن من السكر في مولن مكندش 
يا شقفتن من العنبر جعلت قلبي يتفركش 
ما احلاك تروحش ارجع اطلع بستناك 
فجأه 
و مخي شغال بهاد الكلام و عيوني بطلعو عليه لهشب بعد مصرنا فوق و هو تحت 
ما اشوف حالي غير تعرقلت لإنو الدرج خلص 
و وقعت ع ظهري لورا وقعه مرتبه التم علي كل المول 
اللي بضحك واللي بحكي ايش فيي ولي مسخسخ 
وانا رافعه اجري و واقعه عظهري زي الصرصور المقتول بشبشب 
و اللي كمل علي بعد هالاحراج كلو امي اللي كلها حنان صارت تحكيلي بصوت عالي قومي يا معاقه وين منروح فاضحتيني 
و تشدني من ايدي و تبهدل ونا عالأرض عامله حالي ميته 
البسي فيزون تحت التنوره بتعرفيش شو بصير معك 
هاي الجمله حتى الآن بترن بداني زي جرس المدرسه 
لإنو هالجمله قالتلي ياها امي هديك اليوم ونا طالعه عالجامعه 
انا سمعتها و طنشتها بس يا ريتني ما طنشتها لإنو اكلت اصابعي و كواعي و ركبي ندم 
بهداك اليوم الملعون اللي بعدو ما دخلت الجامعه بالمره 
كنت طالعه لابسه هدول التنانير الطوال اللي طلع موديلهم العيد الماضي عقشاط ذهبي و التنوره لونها اصفر 
كنت حاسه حالي هيفا وهبي باللبسه و مكيفه و منشكحه 
ونا طالعه امي اجت حكتلي البس فيزون تحتها انا قلتلها لا تخافي بسيطر عالوضع و ضليت طالعه 
المهم ركبت بباصات الجامعه و حبيبي حكالي انو بستناني عالبوابه الرئيسيه للجامعه 
يعني مكان ما بنزلني الباص يعني مكان ما امه محمد كلها بتكون موجوده 
المهم وصلت و وقف الباص و انا مبسوطه زي الهبله و مش عارفه شو مستنيني 
اعطيتو الاجار و نزلت و ضل طاير الباص منتو بتعرفو كيف باصات الزرقا الجامعه بكونو طايرين 
مش هون المشكله المشكله انو بس نزلت سكر الباب عتنورتي 
و بعد ما طار الباص اخد تنورتي معو يعني نمزعت و ضلت معلقه بالباب و طايره مع الباص 
انا التمست راح الشرف راحت الهيبه راح كلشي 
منظري مش عيب منظري حشيش الكل حولي بضحكو 
صرت اركض ورا الباص بدي تنورتي فش اشي اغطي حالي فيه 
فش حيطه اروح وراها بقلك امه محمد كانت هناك 
ناس عفق هناك من الجامعه و من برا الجامعه 
كل طلاب و طالبات الجامعه الأردنيه شافوني حبيبي شاف ركبي السود 
خلص فش حبيب فش ناس فش جامعه 
بعرفش كيف نحلت و اجت وحده سترتني و بعدها اخدوني عمصحه عقليه 
عبين ما اجت امي و شرحتلهم القصه 
بس تاني يوم طلع خبر ع قناه نور الأردن 
طالبه جامعيه تثير الذعر في الجامعه الأردنيه و تركض امام الجميع و تصرخ مرتديه اندروير فسفوري فقط 
المهم هاد ماضي 
انا حاليا حابسه حالي بالغرفه مع سجاده صلاه و قرآن و بستنا الله ياخد امانتو لإنو مليش عين حتى اتطلع من الشباك 
و انا مروحه اليوم عالبيت ضعت 
لإنو احنا راحلين جديد و هاي اول طلعه الي بالبيت الجديد 
المهم ضليت امشي و الف بين البيوت 
مشيت مشي اكتر من اللي انمشا بالنكبه الفلسطينيه 
و انا الف و ادور و اطلع و اعيد الشارع مرتين بس مش لاقيه ام هالبيت 
نسيت شكلو 
المهم ونا ماشيه تعبت بطلت اتحمل قعدت عالرصيف انحرقت من الشمس و رجلي صابهم شلل رباعي خلص فش مجال اقوم صرت اعيط و انوح 
فجأه و اذ به شب امزمز من المزازه نفسها جاء بسيارته اللي امزمز منو و صف جمب الفيلا تبعتو اللي هي امزمز منو و من سيارتو و مني 
نزل من هالسياره و ركض باتجاهي و نزل و سألني مالك ايش في شو صاير معك 
و انا بعد مشفت هيك مز يكلمني التخمت و صرت اعيط بزياده 
طلع محرمه من جيبتو علي الطلاق انها اثقل محرمه بشوفها بحياتي 
محرمه حرير مسحلي دموعي و حكالي فهميني مالك فأنا هديت و مخطت و حكيتلو انا دايعه 
فهو ما تحمل انو مزه حلوه متلي قاعده عالرصيف و بتعيط 
فحملني قصدي ساعدني اقوم و دخلني عالفيلا اللي صرت ابكي بزياده بس دخلتها من جمال جدرانها 
قعدني ع كرسي و جبلي كاسه مي علي الطلاق برضو ازكا مي بشربها بحياتي 
و حكالي يلا فهميني شو اسمك و وين ساكنه و مين ابوكي 
انا صفنت لحظه مين ابوي مين انا مش عارفه 
خلص نسيتهم انا مقطوعه من شجره 
المهم تطلع فيي و حكا بعقلو شكلها هالأموره فاقده الذاكره خنأعيشها عندي و اتجوزها 
فحكالي اسمعي يا بنت الحلال انتي ملاك نزلي من السما و صراحه ما رح افرط فيكي راح اكون الك ابوكي و امك و اختك و اخوكي و مرت خالك 
بس وافقي تتجوزيني 
انا تطلعت عليه بكل خجل مسحت انفي بكمي و عيني كمان فراحت الكحله عجنب و صارو خدودي حمر و منظري بخزي بس لا لا جمالي فتنو 
المهم حكيتلو ماسي فإذ به يقرب مني مشان يبوسني و يكمل المشهد الرومنسي 
بس انا حكيتلو هئه فش ئبل الزواج 
فأعجب فيي اكتر و اكتر و اتجوزنا و هسا عندي تلت ولاد منو 
من الكزب صابني شلل بالمعده 
اول مره اشوف شب ع هيئه ملآك 
جد جد اول مره حدا يفتني بهاد الشكل 
اول مفات عالكآفيه وقع بربيش الأرجيله من ايدي 
و عيوني تحولو لقلب حبات بطلت قادره اشيل عيوني عنو 
اول ما دخل من الباب طلع ضو من حوليه زي الأفلام 
و صار التصوير بطيئ زبط شعراتو الناعمات بإيدو 
منظر شعراتو و لمعتهن و هنه بمرو من بين اصابعو وقفلي قلبي 
طولو زلزل كياني طول و عرض من اللي بجنن عليه عضلات و كتاف مفتولات فتل عليه عيون يا امي سحروني 
عليه ضحكه يا الهي مش قادره اوصف 
رجلي تشنجو 
هيو نصيبي هاد نصيبي ولله ما بطلع من هالكافيه غير ايدي بإيدو 
هاي فريستي لازم امسك فيه بإديني و سناني هيو ماشي باتجاهي 
لعند طاولتي اللي بالزاويه جمب الشباك انا لحالي عليها مع فنجان قهوه و شنتتي اللي ممزوع سحابها 
خلص قلبي وقف معقول حظي هالقد حلو نبضي قلبي امي مش قادره 
لحظه غير وجهتو اخد شمال عالطاوله اللي جنمبي 
استنا يا ابن الحلال وحد الله هون هون يا زلمه صلي عالنبي ليش رحت 
باسها و قعد جمبها ام بوز ام حواجب مثلثات ام شلاطيف 
من اين لك هذا 
كيف زبطتييه 
بعرضك انا احلا لا 
جواتي شعله حماس كالعاده 
صحيت من السته مع اني نمت عالاربعه خلص مش قادره اقعد 
غسلت و لبست مريولي الاخضر اللي وديتو عند الخياطه تعملي اياه بلوزه من ورا امي 
لطيت فاونديشن و لفيت شال مخالف لونو احمر مبرقع نهدي مع بف اكبر من راسي اليوم اول يوم لازم افيع 
سلخت مسكارا و روج و كحله و عطر و علكه 
زمان ما شفت سها و نها و الزفته هدى و الواطيه هبه و الحيوانه امل 
لازم اكون احلا و افيع و اخلع وحده بالصف 
لبست شنتتي الفوشي 
و سكربينه نهديه ع لون برقيع شالتي شمرت كمامي و لبست اساوري و حطيت مناكير احمر 
بست حالي بالمراي و طلعت 
بالطريق شفت صبحي و حمزه و كامل حبيب فرح و باسم صاحب ساجده و حموده اللي كان بدو يزبطني 
زمان عنهم اشتقتلهم اشتقت للهماله تلت شهور تخللت بالبيت ييسعد الله و اخيرا اطلق سراحي 
وصلت المدرسه طبعا بعد ما خلص الطابور و فاتو 
طلعت عالصف سرقه مشان ما يشوفوني لمعلمات 
و اول ما وصلت الصف 
بلشت الطقوس الهندوسيه 
اوه رنا او ام جيي اشتئتلك صريخ حضن بوسه صريخ كمان مره حضن كمان مره بوسه مشبوهه نحيب دموع كزب و هكذا 
مضيت الحصص هاربه و الفلف بين الصفوف طلعت ع صبا اللي بأول ثانوي و نزلت عند ضحى بعاشر الف و رحت شفت رهام من الأدبي بعدين نزلت ع الحمامات و رنينا ع رامي الخ الخ 
و قبل ما يخلص الدوام اتفقنا انا و بنات الصف و هربنا 
و اشترينا بوزا انا و الشله و قعدنا عباب المردسه برا مشان علي بدو يجي يشوف سمر 
و بعدين روحنا و لما وصلت عالبيت 
لقيت مسج عالفيسبوك من سامر اليوم كان واقف عباب المدرسه باعتلي حليانه يا زعره 
و حموده باعتلي لسا ما فكرتي بالموضوع 
و كامل باعتلي ليش انتي و فرح بطلتو تمشو مع بعض 
ياي شكلها سنه حلوه جدا يلا نفيع 
الفاتحه على ارواح جماعه مس اشتقتلك و بدي اجيب الأولى عالصف و روح التحدي و الاثاره 
من اول ما صحيت 
و قلبي حاسني اني اليوم راح الاقي نصي التاني 
دايما بصحا مسموم بدني و بكره الشتا و بكره محاضره التمنيه بس مع هيك اليوم في احساس غريب بحكيلي اليوم يوم سعدي 
قمت لبست و اطقمت و تمكيجت غمقت كحلتي هالمره زي الباندا صرت و حطيت روج احمر و لبست جزمتي الحمراء الفاقعه 
طلعت عالشارع و فتحت مظليتي و مشيت كل ما اشوف ذكر قلبي بدق بسرعه و بتهيم مشاعري و برتبك 
ركبت بباص الجامعه قعدت جمب الشباك 
و كنت احاول اني اضل اتطلع عالمطر و اعمل حالي مو منتبهه لحدا 
لإنو احساسي بقلي انو في حد صافن فيي طول الطريق ونا حاسه اني مراقبه 
لما وصلت و اجيت بدي انزل اجا زلمه كتيير رجولي صوتو و تعبير وجهو و سيجارتو حسوني قديش انا انثى 
هاد هو اللي راح يحميني و يحبني حب الاب لبنتو قرب مني و حكالي يا حلوه و كل الباص صافنين فيي انا احمرو خدودي و حكيت هاي هي لحظه عمري الحاسمه 
هسا راح يحكيلي تتجوزيني ونا رح احضنو و كل ركاب الباص يزقفولنا 
تطلعت بالأرض و صرت العب بشعري و حكيتلو تفدل 
حكالي لو سمحتي ما دفعتي الاجره طول للطريق ونا بستناكي تستحي 
صفنت انصدمت ما توقعت بقدره خارقه دفعتلو و اختفيت بسرعه من الباص بلمح البصر 
حسيت حالي قد النقطه غبائي قاعد بحرجني لازم انتبه و اركز 
مشيت لعند بوابه الجامعه ونا منزله راسي طلعت هويتي بسرعه و اجيت اختم فيها بس البوابه مو راضيه تفتح 
ضليت اجرب اجرب فجأه واحد من الأمن طويل و كتافو عراض و عليه هيبه مرتبه اجا باتجاهي و هو مبتسم حكيت هسا هو راح يساعدني و يعطيني رقمو اكيد لإنو انا كتير حلوه اكيد ما رح يقاومني اجا قرب و قلبي صار يدق بسرعه 
ابتسم و حكالي يا بنتي هاد باب الخروج من هناك الدخول و ضحك هو و باقي الامن اللي معو و صارو يتوشوشو علي و سمعت كلمه عاهه 
هون وجهي صار بالألوان و اختفيت من قدامهم و كنت متأخره ع محاضرتي مشيت بسرعه و انا ماشيه شفت شب من بعيد 
مرتب يا الله ما احلا لبستو و سكسوكتو يا الله ما اجمالها 
اول ما شافني زبط بلوزتو و مشي باتجاهي 
مع هيك ضليتني زي منا و ضليت ماشيه بسرعه مشان ما اتنكس 
مر من جمبي و تعمد يخبط فيي 
و وقعو كتبي و مظليتي و تلفوني حتى عالأرض 
انا متأكده لهلحظه انو كلشي متعمد اجا ساعدني اقوم و حكالي اسف انا اسف كتير انا بس شفتك التخمت صرلك اشي بصوت حنون و لمعه الخوف علي مبينه بعيونو انا ما رديت ضليت صافنه فيه 
ما شاء الله هالجمال معقول هسا يطلب ايدي 
نزل صار يلم بكتبي و انا قررت خلص راح اوافق و بدون تفكير فجأه و بلمح البصر ما اشوفو الا ضل مشلف 
طب شوي مالك ما رح اضربك لإنك وقعتني طب خد رقمي اول طب ايميلي نزلت اكمل لم غراضي ونا بسب ع حالي و ع حظي 
لقيتو ابن الكلب سارق الأيفون سكس اللي لسا ما خلصت اقساطو طب شو اعمل هس شو اسوي صابني انهيار ما تحملت قعدت عالأرض و صرت ابكي بصوت عالي و اضرب عالارض و انوح زي الصغار 
و من يومها بنادوني اللاسعه بالجامعه 
فعلا احساسي ما اخطأ يوم مميز و ما رح انساه لأنو قطع نصيبي 
شخصيتي القياديه كمرأه 
ما منعت حتى و انا عالمجلى امارس قيادتي 
وقفتي عالمجلى قدام جبال الجلي لحالها كانت تحسني اني فعلا نصفف المجتمع 
كنت احس فعلا اديش انا مهمه كنت احس ادييش مسؤوليتي كبيره 
و ادييش انا قويه اه قويه 
انا قادره انظم جييش كامل بالزبط زي ما بصف الكاسات و بليفهم و بلحهم و بوديهم عالمصفاي بنفس الترتيب و التكتيك و التقنيه 
بالزبط زي ما برتب الصحون كل نوع لحال و كل لون لحال و كل طقم لحال 
بالزبط زي لما ما اترك مجال لإي حبه رز تضل ع صحن من الصحون اللي انا جليتها 
بالزبط زي لما اخلي قاع طنجره معمول فيها ملوخيه يلمع لمع 
مستحييل امي تلاقي وراي اي غلط بالعمليه 
انا مخططه ناجحه بكفي الخطط اللي بعملها مشان انجز اكوام الجلي هادي كلها بدون مفتح تمي بولا حرف 
بكفي اني كمان بتحمل بتحمل اصعبب اللحظات اللي لا توصف 
لما يجي اخوي و يطول كاسه انا هسا هسا جليتها يشرب فيها و يرميلي ياها بالمجلى 
بحس بشوكهه انغرست بقلبي بس بتحمل و بكمل 
بكفي اني طموحه 
و اني حتى ونا بجلي بكون خيالي شغال بطموحي و احلامي و بفكر فيها 
بتخيل مستقبلي اه اه و بخططلو كمان 
بتخيل حالي ونا بتخرج ونا بسيارتي و ونا بوظيفتي 
و بتخيل سمير لما يجي عالمطبخ و يلاقيني بجلي كيف راح يحضني من ورا و يحكيلي يعطيكي العافيه 
و انا راح استحي و اضربو بالليفه ع انفو و يصير في رغوه ع وجهو زي المسلسلات 
الذكور بفكرونا مساكين و بنكره الجلي 
بالعكس حبيبي احلى لحظاتي هاي 
بكفي اني هناك بكون اخطط كيف اربيك و اشل جيبتك 
لما قومي اجلي اختك تعبانه 
ثواني يما دمسح بوست و اجيكي 
قاعده اساسيه بالحب 
التمسك الكبير بالحدا اللي بتحبو بخسرك ياه 
مش لإنو هو حقير و ما قدر حبك الكبير الو 
لأ ما في حدا حقير 
بس الإنسان بطبيعه حالو مخلوق من عند ربنا بالفطره بنشد للأشيا المش كامله 
و البني ادم ازا شبع من شغله بدور ع اشي تاني مستحيل يكتفي بشبعه وحده 
الانسان ما بشبع ازا تغدا اليوم منيح بكرا برجع بجوع الانسان و الاكتفاء مستحيل يلتقو 
مشان هيك ازا بدك تحافظ عللي بتحبو لا تغرقو اهتمام و لا تعطيه كل الحب اللي جواتك او عالقليله لا تظهرلو ياه كامل 
هيك مستحيل يكتفي منك فحيضل معك يعني طنشو مرات انشغل عنو 
لما يزعل و يكون الحق عليه لا تراضيه و سيبو لحالو يجيلك 
حتى لو مو عارف تقعد بلاه امسك حالك مشان ما تطر كل العمر تقعد بلاه 
لا تغرقو غزل لا تحسو انو حياتك واقفه عليه ازا كان بدو يروح لا تمسك فيه اصحك تتنازلو 
سدقني ازا بتعمل هيك انتا بتكسبو ما بتخسرو 
كلنا بنخسر اللي بنحبهم من اهتمامنا الزايد و اللي بحبونا بخسرونا باهتمامهم الزايد 
الاهتمام هو الي بوجهين 
بكسبك شخص بنفس الوقت بخسرك ياه 
مشان هيك اعرف استخدمو و اعرف متى وقتو و متى مش وقتو 
خير الأمور 
زي ما نقص الاهتمام بإدي للخيانه كمان زيادتو بتخلي الطرف التاني يخون 
عممرك ما تحط حق ع حدا او تحكي انا نظلمت 
فكر منيح بتلاقي كلشي من صنع ايدك صحيح الحب بالقلب بس بدو مخ مشان يستمر 
متل هالأيام اول الربيع السنه الماضيه طلعت طشه عالآثار مع خواتي 
كنت لابسه زي جعفر لا اكتر ولا اقل لإنو حاسبه حسابي انو مشي و شمس و مرمطه 
مش شغل ايلاينر و باليرينه و دلع و بوز بس لما وصلت هناك لقيت المنطقه بتنغل نغل كل الشعب الاردني هناك 
ما اهتميتش لإنهم متعودين عالإنتاج المحلي بس لما بلشت المح اجانب اجانب هون اجانب هناك سياح فوق سياح تحت 
و شفت كيف بلمعو و فايعين و شقر و كم هير جون 
انهبلت و حكيت ليش ما يكون نصيبي براني ليش ما اكون اول وحده بتعدل نسل العيله 
المشكله شكلي شبه زلمه زاتت حالو عن ساريه علم الأردن رحت لقيت بعد الف واسطه كحله و روج بالجيبه المخزوقه بقاع شنته اختي حطيت ع وجهي و حاولت اعدل و فردت شعري انو انا كمان فايعه 
و بلشت اتدلع و ازت كلمه انجلش بكل جمله بلكي فكروني روسيه او برازيليه 
المهم و انا بتجول حوليهم بالعقل صابتني ضربت شمس طلعت من اصبع رجلي الصغير دورخت تقلت بس و شفت الشقر بتلف قصدي الدنيا بتلف و بطلت قادره امشي بس لا دقاوم دحق هدفي التناسلي 
ضليت امشي بس غصب عني اتلولح و شعري مع زيتو و مع الشوب انقلى قلي و وقف و كحلتي ساحت و الروج سحل عن تمي كلو من الشمس و اخر اشي دخت و وخلص وقعت اجت وقعتي عن المدرج 
دحلت دحل كل المملكه و السياح شافوني و التمو علي 
المصيبه انو شكلي كان طالع زي دوده الربيع المدعوس عليها صرت انا اهلوس اهلوس بالإنجليزي اوه ماي قاد ويير ار يو يا امي اوه ماي قاد فلو مي 
طبعا ما ضل حدا الا صورني و المشكله خواتي كل وحده بجهه فش حدا يقيمني 
المهم هداك يوم و اليوم الي بعدو يوم لقييت صورتي ع كل مكان فيك يا نت 
و مكتوب عليها جوردنيان كريزي جيرل المدرج الروماني 
و مواقع عربيه تانيه كاتبه الفتاه التي انهت تاريخ السياحه بالمنطقه 
و بعد فتره مشان يعدلو الموضوع 
نزل اعلان ع كل المواقع فيه صورتي و مكتوب ويلكم ان جوردن كم تو سي احدى انواع الحيوانات النادره المهدده بالانقراض 
من يومها كبيري بوصل الدكان 
حبيبي تركني 
حكالي انو بدو يرجع لحبيبتو القديمه و راح 
راح من هون اشتغل شلال دموعي من هون 
صرت اعيط و ساحت كحلتي و مخاطي و و بودره وجهي حورت 
رحت زحت شعري ع جنب و قعدت قبال المراي 
و شغلت اغنيه انت ايه مش كفايه عليك تجرحني 
و ضليت اعيط و اتطلع ع حالي بالمراي و اعمل فيديو كليب 
ضليت اعيط عبين ما عيوني فشفشو من املاح دموعي 
و منخاري صار لونو خمري غامق 
و عدت الأغنيه تلطاشر مره 
و استنيت استنيت ما بعت ما عبرني 
رحت حطيت صوره ايد مجرحه و نازل منها دم عالواتساب 
عأساس يفكر هاي انا و يبعتلي بس عالفاضي 
رحت نزلت عالفيسبوك انا بدي اسكر حسابي سلام 
لا هو عبرني ولا حدا من الفيسبوك عبرني 
رحت خليت اختي ترن عليه مشان تحكيلو اني بالمستشفى 
مردش 
رحت بطلت اكل و اشرب ولا حدا من اهلي عبرني 
غبت عن المدرسه اسبوع ما حدا فقدني 
صرت انزل بوستات دمار عالفيسبوك ولا كومنت ولا لايك 
حسيت حالي ضباب حسييت حالي اشعه فوق بنفسجيه 
انا مهمشه ما حدا شايفني انا حشره 
لأ هيك كتير 
رحت طلت علبه هايبكس لسا جديده مختومه شربتها 
حسيت لساني داب و بعدين ما لقيت حالي غير بصرخ من وجع بطني 
اخدوني اهلي عالمستشفى و عملولي غسيل معده 
و حلقولي شعري عالصفر عقاب مشان ما اعيدها 
و منعوني من النت و ابوي خصم حق علبه الهايبكس من مصروفي 
ما احقرها المراهقه و حبيبي الخبيث و ندى الي ما عملتلي لايك 
للي ما بعرفوني كل قصصي من خيالي مو حقيقه ولا الها دخل فيني 
هاد البوست مستوحى من كومنت شب بحكي عني شكلو حبيبها تاركها 
ضحك علي 
و تلاعب بمشاعري 
انا تلك الفتاه البريئه التي بتعرفش ماذا يعني شباب 
كنت مؤدبه و شيخه و ماشيه على طريق الحق 
حتى تلك اللحظه التي بعتلي فيها طلب صداقه 
و قال لي انه يشوفني و انا رايحه الى المدرسه 
و انه معجب بي و يفكر بي كل الوقت و يسهر الليالي من اجلي 
و قلت له اني لا احكي مع شباب 
لكنه ظل مصر حتى سدقته و امنت له و وقعت في غرامه 
و صرت لا اعرف اقعد بدونه 
صرت لا انام الليل صرت اتخيله جوزي و لم اتخيل اتجوز حدا اخر 
و اخد رقمي و صرنا نكنكن كل ليله و بطلت ادرس 
فقط اتكلم معاه عالواتس و الفيس و ابعتله صوري و يتغزل بي ليل نهار 
و قال لي انه بس يخلص مدرسه و يخلص جامعه سوف يأتي يخطبني 
و اتفقنا على اسم اولادنا و ثمرات حبنا و صار يناديني ام كامل 
و كان يمنعني اسلم على اولاد عمي لإنه يغار 
و كنت اقول له كل كبيره و صغيره تصير معي و اخبرته عن كل صديقاتي حتى 
و صرنا نشوف بعض بالدخله و يحكيلي كلام حلو و استحي 
و يمسك يدي و يقرص خدودي و يعانقني بدفئه 
و يوما بعد يوم اتعلق به اكثر و اعشقه اكثر 
و كان يخاف علي من الهواء الطاير 
حتى صديقتي ساره قال لي لا تمشي معها لإنها فتاه هامله و صايعه 
و فعلا من اجله تركت اعز صديقاتي الي هي ساره 
و كنت وفيه له و لم اقصر معه بشيء و عاملته كزوجي و سمعت كلامه 
حتى اللحظه الي اكتشفت بها بالصدفه 
انه مزبط ساره من وراي و كاين يقوللها نفس الكلام الي قاله لي 
ان تبتعد عني لإني فتاه هامله و صايعه 
لقد كانت صدمه عمري و ظليت اسمع اغاني و ابكي طول الليل و خلصت تلت بكيتات فاين 
لماذا يا حبيبي خنتني و فعلت هذا لي فأنا احبك يا ابو اولادي يا فؤادي يا سهادي 
لماذا كسرت قلبي الصغير و ابتعدت عني 
لماذا اخترت ساره و لم تخترني 
انا حزينه و مكسوره القلب و اتمنى ان اموت و ان ارحل من هذه الحياه القاسيه 
اما انا خليني اعمل جداول مشان الصلاه و نصها يكون اكسات لإني مش عارفه التزم 
و اكتب قوائم بالأشيا الي دشتريها بس يصير معي مصاري قال 
احيانا ارى نفسي بعيده كل البعد عن طموحاتي الماديه 
انه من المستحيل انا ك فتاه تعيش بأسره محدوده الدخل 
ان اصبح يوما ما مليارديره و قاعده على بنك او عالأقل صاحبه شركه او املاك او حتى مديره لشيء 
لكن 
بعض الصفات التي اتصف بها و بدأت ملاحظتها بالآونه الأخيره 
تعطيني احساس بإني ممكن حتى اصبح شيء مهم زي مثلا وزيره مثلا حكيت 
انا بوضحلكم 
من المواقف الي تتكرر عاده و الي اعطتني هذا الاحساس 
انه لما اتولى عمليه توزيع شيء بيني و بين اخوتي مثلا على الصعيد الأسري 
زي مثلا اشي بتاكل بحاول احتفظ بأكبر حصه ممكنه لكرشي 
زي مثلا لما اكل مع صديقاتي ما بهمني اذا حدا فيهم ما شبع 
المهم انا اشبع 
زي مثلا لما حدا يطلب مني اشتريله شيء ع حسابي 
بنشف دمي 
اما لكرشي اصرف كل ما املك و كل ما يملك الآخرين ما عندي مشكله 
كرشي عندي بالمرتبه الأولى قبل اخوتي قبل اهلي قبل اصدقائي قبل ابناء بلدي 
يعني بالمختصر لما يكون في مصلحه لكرشي ضميري بتبخر بثواني 
يمكن هاي صفات سيئه على الصعيد الأخلاقي المتعارف عليه 
لكن على الصعيد الوزاري اقصد الصعيد المادي اتوقع بيجي يوم 
و بكون مليارديره 
الحمدلله تفائلني هذي النقاط الجميله الأنانيه 
دائما يوم الخميس 
اخر يوم بالأسبوع بطنش حواجبي و شواربي 
بكونو منبتين زي وبر الكيوي 
بس خلص بتركهم ليوم الجمعه ابلش فيهم ع رواق و بهالشمسات 
مشان كل احد البدايه اللمعانيه 
المهم يومها كان الخميس صحيت مشان الدوام 
حطيت شويه كحله و روج و انو واو كيوت انا 
حتى لو في القليل من الجعفره 
و طلعت كعوايدي و وقفت الباص 
بالطريق طلعت حجه كبيره شوي بس فايعه شوي كمان 
قعدت جمبي 
و ضلت تتأمل فيني صراحه حقها لإنو كانت الدنيا عتمه لإنها مغيمه 
و كنت مبينه كيوت كحله و روج و الوبر مش مبين 
المهم قربت علي و حكتلي 
خاطبه ي بنتي 
انا اسمع هالسؤال من هون و يرتفع ادريناليني من هون 
و نزلت فيني اسئله شو بدرس و وين بدرس و مين ابوي و مين سيدي 
المهم حسيت مواصفاتي اجت زي ما بدها الحجه ميه ميه 
و حسيت و فهمت انو ابنها مهندس و مثقف و فايع نوعا ما 
و بدو وحده بتتعلم و لتيفه متلي 
انا حسيت انو خلص اجا نداء النصيب ولازم البيه 
و نورت الحياه بوجهي لإنو صراحه عريس لقطه 
بس المشكله و الحبكه بلشت لما جد جد نورت الحياه بوجهي 
بس مش نور السعاده بل نور الشمس بحيث انو حبكت الدنيا تشمس بنص وجهي 
قبل اخر لحظه قبل ما تنزل الحجه عالمكان اللي رايحتلو 
لإنو 
فجأه بعد ما شمست و ضربت الشمس بعيوني 
الحجه تطلعت علي نظره انصداميه و نزلت من الباص طواله 
بلا ما توخد لا رقمي ولا رقم ابوي ولا حتى رقم جيرانا 
خلص شردت و انا احتجت لنص ساعه من الصدمه لحد ما استوعبت انها شردت بعد ما شافت وبر الكيوي 
طب ليش عفوا بس انتي ي حجه بطلعلكيش شوارب 
طب ما بتييجيكي لحظات بتعوفي ام الملقط و بتعوفي ام وجهك 
بدك تقنعيني انك خلقتي معمولك ليزر رباني 
بعدين لهدرجه البنت الي بتشيلش شواربها مئرفه و بتعرفش تطبخ 
طب علي يمين الطلاق انو بنت جيرانا لحيتها من الدان لدان 
و بتعرف تعمل منسف 
ع كلن ما الي غير احكي حسبي الله عليكي و عالتشميسه الي قطعت نصيبي 
و عالخميس بحد ذاتو 
و ع شواربي 
و يجعلو لا حدا خطب ولا حدا تجوز 
و نا بالسوق مع امي 
فتنا ع محل فيه بلايز بتهبل هبل عامل عرض اي بلوزه بخمسه بس انا شفت العرض من هون انهبلت من هون 
بلشت عن جنب و طرف الم بلايز و امي كانت صافنه بدشداشه عند الباب و بتتفحصها باللمس بعرفش ليش 
المهم بعد ما خلصت لملمه ناديتها حكيتلها مامي شو رأيك امي بلشت تطلع ع بلوزه بلوزه 
و ترمي هاي خفيفه هاي قصيره هاي نوريه هاي بتخزي ونا بتطلع عليها و مش مستوعبه الموضوع 
بس لما شفتها رمتهم كلهم ع جنب حكيتلها لأ ماما بدي ياهم امي جحرتني جحره اقسم بلله عملتها ع حالي 
بس برضو هالمره بدي اتنح ما دخلني العرض بتفوتش يخي رحت حكتلها بدي ياهم مليش دخل 
اجت امي ضحكت للبياع و قربت علي و سحبتني بره المحل 
و قرصتني قرصه اقسم بلله طلعلي ورم مكانها 
هون انا متحملش خلص كرهت عيشتي لحظتها رحت حردت و تركتها عالرصيف و قطعت الشارع ونا بقطع و مدمعه و خدودي حمر و حواجبي شابكين مع بعض 
مرقت سياره حمره انا بفهمش بالسيارات بس شكلها افيع و اجدد نوع السياره احلى مني احلى من امي احلى من عرض الخمس ليرات 
و بتلمع و صاحبها بلمع من بعيد لمحتو و حللتو و عملتلو مسح ضوئي بثواني كان طاير بسيارتو ونا من الصدمه وقفت قبالو 
و ما حسيت بحالي غير انا طايره بالسما خبطني خبطه عليم الله شكلو تفتفت عضمي 
بس و انا قاعده بطير حلمت حلم احلى من حياتي كلها 
حلمت انو نزل من سيارتو و ركض علي و حملني 
و ركض فيي على المستشفى و بعد ما عالجوني 
صحيت لقيت الغرفه كلها ورد و دباديب و اجا هو و كان حامل خاتم و حكالي تتجوزيني 
من فرحتي بالحلم صحيت لقيت حالي بالإنعاش 
بقولو الشب الي دعسني ضل هارب و وضعي مش مطمئن و في احتمال كبير ما ارجع امشي 
بس ما بحكي غير حسبي الله عالشب و عالعروض و عالخمس ليرات 
ادعولي بالشفاء 
قلبي كان حاسني انو بحبني 
مش بقولو المرأه عندها حاسه سادسه و من هالحكي 
اقلكو كنت متأكده كمان شو بدكو احسن من هيك 
الي اكدلي احساسي انو مره كنت واقفه عالاشاره 
بدي اقطع الشارع 
و هو كان مارق بسيارتو و وقفلي و اعطاني مجال اقطع 
يعني بلله في اكبر من هيك دليل انو بحبني 
و كل ما انزل اكب الزباله بكون هو قاعد عبلكونتهم 
و متأكده ميه بالميه انو بتطلع علي 
صرت كل يوم اكب الزباله كول يوم 
ع نفس موعد قعدتو ع البلكونه العصرريات بعد ما يرجع من شغلو 
هو صراحه انا كمان بحبو 
لإنو كتير حلو و بشبه كريستيانو 
لما اشوفو عيوني بزغللو ببطل اشوف بدمع و بصير معي تسارع بالنبض 
و برتفع السكر عندي 
بعدين طولي مناسب الو و بنجنن و لابقين ع بعض 
و بدي نسمي ابنا ع اسم ابوه بس بنتنا ع اسم امي مليش دخل 
خلص ملقت صرت بدي حل شكلو بستحي يقبرني 
لإنو لهسا ما اجا يعترفلي 
خلص قررت اكون اقوى منو و اعترفلو 
و فعلا رحت نبشت ام الفيسبوك نبش لحد ما لقييتو 
ولكو فرحتي كانت اكبر من فرحه واحد ناجح توجيهي بعد اعاده سبع مرات 
المهم بعتلو 
مرحبا كيفك 
انا الي ساكنه بالبيت الي جمبكو عرفتني من صورتي رح تعرفني 
بعد يومين رد علي 
اه انتي الشغاله تبعتهم كيف اساعدك اختي بضربوكي 
اصلا الحق مش عليه انا الله يلعن ابو الساعه الي حسيت فيها 
انا متخلفه صراحه معرفتش حتى اشرحلو 
طلع بحبنيش مفكرني الخدامه معقول من شكلي 
ولا من كتر كياس الزباله الي كبيتها 
يا خساره الايلاينر الي كنت ارسمو كل يوم مشانك 
لما الغضيبه رنت ع امي و حكتلها بدنا نيجي نشرب فنجان قهوه عندكم 
و امي نعجقت و بلشت بالبيت عن جنب و طرف تعزل 
و حكتلي فوتي تحممي 
و شيلي شواربك و زبطي حواجبك 
انا بالأول زي اللاسعه رحت انعجقت و جد بلشت انتف و ازبط حالي 
بس بعدين صفنت ازا امي حكتلي انتف شواربي لعاد في اشي كبير 
رحت اسألها مين جاي اجت اخدتني من ايدي عالغرفه 
و طالتلي لبسه العيد من الخزانه 
و طالت حومره و بودره و نزلت فيني دهن 
اول مره اشوف امي بهاي الحاله الانعجاقيه الغريبه 
و هي بتدهن صارت تحكي معي و هي شاده ع سنانها 
بعد ما يوصلو الضيوف و اغمزك من الصالون 
بتجيبي صينيه القهوه و بتضيفي ونتي مطمله راسك 
بعدين بتقعدي دقيقتين جمبي و بس اقرصك بتنقلعي عالغرفه 
و متحكيش ولا حرف 
مكنتش عارفه وقتها انو امي قرفت حالها مني و بدها تخلص 
المهم حبست امي خواتي القرود بالغرفه الجوانيه 
و زبطت حالها هي و ابوي و زبطت الصالون كإنو عيد 
و سمعت صوت الجماعه بس وصلو و فعلا امي غمزتني و فتت ضيفت 
كان في مره مبين انها حيه من اول ملمحتها سبحان الله قلبي حس 
و معها جوزها و ابنهم 
و ابنهم ما شاء الله شخصيه بدله مفحفح عطر حواجبو شقر سوالفو بجننو 
لما اخد مني القهوه اعطاني نظره مع ابتسامه 
ونا استحيت و كملت و امو نزلت فيني ما شاء الله 
تبارك الرحمن لابكتلو الله يحميهم 
هون انا استوعبت انو الجماعه جايين يخطبوني 
و امي محكتليش مشان ما اخربش الطبخه لإنها عارفتني عاهه 
بس انا تحمست لإني بس رفعت راسي غمزني 
و انا بمكاني دبت و سخسخت بس ضليت ساكته لإنو امي مبتسمه و جاحرتني بنفس الوقت 
و فجأه المره قالت شو حكيتو ي جماعه و امي نطت حكت 
موافقه طبعا موافقه بشرفنا نسبكو 
و قرصتني ونا قمت بسرعه 
و ضليت ماشيه عالغرفه ونا بحاول استوعب و بالطريق خبط اصبع رجلي الصغير بطرف الكرسي 
و تشنجت و كملت مشي ونا متشنجه 
هسا بعيدا عن هاللحظات الي هي مجرد ذكريات الله يحرقها بجاه النبي 
هيو ابن الحيه مسطوح جمبي و ماسك الريموت و كرشو تلاته طن 
لا ضل سوالف ولا حواجب بس كرش كرش الله وكيلكو يلا دقوم احضر العشا قبل لا يفع فيني ترا مجنون 
كانت قاعده بالكافيه 
مع مرت اخوها و اختها و بنت جيرانهم 
كانت كتير زهقانه بتأرجل بإيد و بتلعب بتلفونها بإيدها التانيه 
ما حدا معبرها لا عالتلفون و لا بالقعده 
مرت اخوها حاطه راسها براس بنت جيرانهم 
و بحكو عن زيجانهم 
و اختها بتكنكن عالتلفون و هي حاسه حالها سندويشه زعتر مرميه عالسور 
المهم ما خلت فيديو و هي بتأرجل الا و نزلتو عالسناب 
ما خلت صوره الا و نزلتها عالانستغرام 
بس عالفاضي محداش معبرها 
فجأه هيك رفعت راسها من التلفون الا في شب قاعد ع طاوله بالزاويه 
بأرجل و صافن فيها دايركتلي عملت حالها مش منتبهه 
و زبطت قعدتها و صارت تعمل حركات فياعه و تأرجل و تطلع دوائر 
و لا ارادي صارت شبيحه ارجيله بروفيشينل ارجيله معها شهاده بالأرجيله 
و صارت تحرك راسها مع الأغنيه و بوزها لا ارادي تمدد خمسه سانتي 
و عنيها برضو صارو يرمشو بدون سيطرتها 
و خلص انوثتها كلها خرجت عن السيطره بطل في مجال تمسك حالها 
حرقت راسين و تلات و الرابع و هي ع نفس الحال 
خلص كل تركيزها تكون جذابه و فاتنه خلص هيك غريزتها الأنثويه شو تسوي مو بإيدها 
المهم من نظرات الشب الاعجابيه 
البنت خلص تأكدت انها وقعتو بدباديبها و خلص تمت العمليه بنجاح 
الشب طال ورقه و كتب عليها شغله و الله العليم شكلو رقمو 
دفع حسابو و قام و زبط حالو و اجا باتجاه البنت 
و خلص مبينه الشغله واضحه لا نقاش مبين من نظراتو و مشيتو انو جاي باتجاه البنت يعطيها رقمو 
راحت اختنا جهزت وضعيه البنت المستحيه و ذات العيون الذابله 
اجا الشب قرب و حكالها ممكن دقيقه 
هي عملت وضعيه البنت الي مو فاهمه اشي و قامت من الكرسي 
بس في اشي غريب صار البنت قلب وجها اصفر ع كموني 
و داخت 
و اجت بدها توقع بس الشب بدوره كرجل عربي شجاع 
راح مسكها و ثبتها و طمل و تطلع بوجهها من تحت و حكالها 
فيكي اشي مع وجي قلقان مهي خلص تقريبا صارت حبيبتو 
البنت تطلعت فيه و بدون سابق انذار استفرغت الماضي و الحاضر بوجهو بشكل مباشر 
كل الروس الي حرقتهم طلعو ع شكل مراجعه بعيد عنكم 
هسا انا بعرفش شو دهاني لكتابه هذه القصه 
بس خلص صرت كاتبتها و بديش اكملها 
انتو حسب رأيكو و اعتقادكو فكركو الشب بضل بدو يزبطها ولا بطقعلها بعد ما يشل كيانها عالقرف الي عملتو فيه 
يعني من الآخر هل الشاب العربي مضحي لهدرجه القرفيه و يتحمل قرف انثاه 
شاركونا بآرائكو 
و كالعاده كل ما اختم مسلسل تركي 
بروح بندفس بتختي و الدموع بعيوني و انا فاقده الأمل كلو 
لإني عارفه ميه بالميه انو لو امزع حالي نصين لو امط حالي مط لو اطلع عالقمر لو اسجد ليله كامله 
لم و لن اجد ذلك الرجل القوي و الوفي و الرومنسي و المضحي كلو بكج كامل زي هالمسلسلات 
ولكو يخرب بيتو بكون كامل مكمل و بحبها من قلبو و قال مستعد يموت مشانها 
و بحميها و ازا حدا بدو يطخها بيجي بحضنها و الرصاصه بتيجي بضهرو 
و ازا بدها تندعس بيجي بنط قدام السياره و بوخدها بحضنو و بوقع هو وياها حاضنين بعض بنص الشارع 
و ازا حدا خطفها بقلب مافيا مشانها و بلاقيها لو وصلت جزر الهنولولو و بنقذها و يا عمي لما بدو يفاجئها يا امي عالمشاهد الرومانسيه 
لما تفوت عالبيت تلاقي الأرض كلها شموع و ورد و هديه اقل اشي بتكلف مصروفي ع سنه كامله 
و موسيقى رومنسيه و كيكه احلى مني ولا ي حبيبي لما تزعل منو بيجي سكران تحت بلكونتها و بصير يصرخ ارجعيلي 
ولا لما يشتاقلها بتطلع لحيتو بربع ساعه و بصير يعيط و بعمل المستحيل مشان يشوفها 
لا و فوق كل هاد بكون مز و احلى من تنزيلات الماركات الي صارت بالأردن لا و شو كمان 
الأخت بتكون مش عاجبها و بدهاش ياه و تقلانه و بتحكيلو بترجاك تحل عني ولك يحلو حواجبك عن وجهك 
ولك انتي اصلا بتستاهليش النعمه انتي نقمه 
ولك بس ابعتيه عنا هون ليقطعوه البنات تقطيع 
زي النمل بس يهجمو ع صرصور ميت و ترجع كل نمله حامله شقفه منو ولكو سنحو حظنا من حظ 
و ان الرجل الشرقيا لا يعرف الرومنسيا 
بس بعصب لما تعمليلو عدس و تنسي تحطيلو بكج الفجل و البصل 
بدي اعترف بهالقصه اسمعوني للآخر 
عندي اكاونت اسمو 
قبل فتره اجاني طلب صداقه من اسير الأحزان 
دخلت ع صفحتو و لفت انتباهي كلامو الحزين و احساسو العالي 
و الصور الدماريه الي عندو 
ف رحت وافقت عالطلب لإني حزنت عليه 
بعد شوي بعتلي مسج كاتب فيه لماذا الحياه قاسيه 
فرديت عليه و صرنا ندردش 
حكالي انا ارتحتلك و بدي اشكيلك همومي 
انا بدوري ك انثى حنونه و بتحب تساعد الجميع حكيتلو احكي ونا بسمعك 
حكالي انو حبيبتو اندعست و ماتت و ماتت معها كل احلامو و امالو بالحياه 
و رسب بالتوجيهي لإنو ضل يبكي و ما فضي يدرس 
و امو انجلطت و ضلت بالمستشفى و ابوه سكرجي و ما بيجي عالبيت 
و معهمش اجار البيت و هو بحاول ينتحر 
و صار يبعتلي صور ايدين مجرحه و بانيو كلو دم و واحد بدخن و صور ابيض و اسود 
انا كتير حزنت و تدايقت عليه 
و صرت اعطيه نصائح بالحياه و احاول افائلو 
لحد ما مضى يوميين كاملات ع صداقتنا 
فاجئني تالت يوم و حكالي انو بحبني و متعلق فيني كتير و انا رجعتلو الحياه 
و انا عوضتو عن حنان امو و زكرتو بأختو الي ماتت قبل سنه بسرطان 
بالأول خفت و استغربت بس بعد ما غمرني بكلامو الجميل و اشعارو العذبه 
حسيت حالي بلشت اتعلق انا كمان و صرت احبو و اموت فيه 
و اعترفتلو و مضى ع علاقه حبنا تلت اشهر 
بعد تلت اشهر بعتلي مسج انو امو ماتت و هو خلص بدوش يحكي مع بنات و لازم نترك 
انا هون نصدمت و ما عرفت احزن عليه ولا على حالي 
و ضليت اسبوع كامل اعيط و ما اكلت ولا شربت 
قررت ابعتلو مسج اني اشتقتلو بلكي طلع مشتاقلي هو كمان 
رحت جبت تلفون اخوي بالسر لإنو معيش رصيد و كان اخوي بتحمم فستغليت الفرصه 
و بعتلو رساله انا اشتقتلك شيل البلوك عني و لا ترد ع هاد الرقم لإنو لأخوي 
طبعا بلحظتها رن التلفون التاني تبع اخوي فلتمست 
تطلعت هيك لأشوف مين الي رن و الا هو مسج بس بقدرش غير اشوف من برا الشاشه 
لإنو حاطط كلمه سر 
بس المسج بشبه الي كتبتو قبل شوي 
صفنت شوي و استنتجت انو اخوي هو نفسو اسير الأحزان انا ما لحقت انصدم ولا اتفاجئ الا اخوي داخل عالغرفه 
و حكالي مين رن 
انا لسا مصدومه و تقريبا نشليت و عملتها ع حالي لإنو بس يفتح المسج راح يعرف انو انا الي كنت اكنكن معو و يقتلني 
المهم انا هسا هربت ع غرفتي و هيو بنادي علي شكلو قرأ المسج و فهم القصه 
حدا عندو اقتراحات قبل ما اروح اندبح 
ي جماعه شاركوني الفرحه و اهم لحظه 
جبت معدل 
الحمدلله الحمدلله الحمدلله 
خلصت نص الطريق و ان شاء الله راح انقبل بهالتخصص 
الي اموت و انقبل فيه 
حقت حلم حياتي و اهاتي و زكرياتي 
دموع الفرح نزلت من انفي اه شسمو اوك هاتو فاين 
هسا من الفرحه سجدت ونا برقص 
فكركو مقبول هاد الشكر 
بهالمناسبه بحب اشكر بابي و مامي الي حبسوني بالغرفه و دعولي 
و بشكر كل اصدقائي الي كانو جمبي و اتمنولي هاد النجاح 
بهدي نجاحي ل مصطفى كامل الي زهقني قد ما سمعت اغانيه و اهم اشي دكاترتي الي فش متلهم 
ي جماعه جيبو علبه السكر من المطبخ و خدو معلقه و اعتبروها حلوان مني 
خلص يا عمي 
لم يعد بمقدوري اني اتحمل اكتر 
المدارس عطلو التوجيهي خلصو الحوامل خلفو 
الخناشر تخرجو 
حتى البس بلشو يتكاثرو 
ونا لسا بقدم امتحانات 
انا قاعده بين اربع حيطان و قبالي دفتر و بحاول اخلي في كيميا بيناتنا 
بحاول اتفاعل معو بس مش قادره 
اهلي برا الغرفه عاملين جو عائلي بحت 
صوبا و افلام و كستنا و سواليف و ضحك و عصير حلل 
الناس عطلو و طاشين و روحات و جيات 
و انا قاعده قدام المراي مره بصفن بحواجبي مره بسوالفي 
حتى نخاعي الشوكي طلتو و صفنت فيه 
يا عمي شو جابرني انا عهالضغط و القرف و الاحتباس الحراري بمخي 
مشان بالاخر بس اتخرج اقعد اجر ع اجر بدار ابوي 
لأ ما بدي 
انا بطالب كل الجهات المسؤوله وين وزاره الحمايه وين حقوق الانسان 
وين تاعون ذوي الاحتياجات اي اشي الرفق بالنبات طيب 
رجال الدين طب القلوبهم رئيفه طب وزاره التعليم 
الأمر بالمعروف القفز عن المنهل 
انا بناشد يا اخوان اي حدا عندو احساس 
اي حدا دارس بكليه العشق و الغرام و الهيام و الوئام 
طلاب احا عند امك وينكم تعالو افزعولي 
انا ضل شعرتين براسي قسما بلله ما بنتفهم هسا بحرقهم 
يا جماعه انا مشفتس ضو الشمس صرلي فصل كامل 
فيرست ورا سكند ورا فاينل مع بعض اقسم بلله اعصابي قلبو معكرونه هامطه 
تحت عيوني صار البحر الأسود 
انا خلص بديش لا اتخرج ولا جامعه ولا ارتقي علميا 
بدي اكون محدوده التفكير و بدي اتجوز و اخلف و اقعد ادادي و اغير بمبرز و اصبغ شعري كل اخر شهر 
بصيلات اعصابي فتكت يا جماعه حسو 
زبديه عصبت 
و روحها وصلت مناخيرها و بطل في مجال تهدا 
خلص زاد الوضع عن حدو 
كل يوم امتحان كل يوم امتحان 
من لما دخلت الجامعه و هو كل يوم امتحان 
قامت لمت كل كتبها و الوراق الي بغرفتها 
و قلامها و كل اشي الو علاقه بالعلم 
و حطتهم بكرتونه 
و لبست حفايتها و راحت ورا البيت حرقتهم 
و رجعت عالبيت 
مسحت كل الصور اللي مصورتهم عن دفاتر صحباتها الي بالاستديو تاع تلفونها 
و فتحت ع موقع التسجيل و اسقطت كل موادها 
و رنت ع حبيبها 
حكتلو هيك بالحرف 
زهدي يا هلأ هلأ بتيجي تخطبني من اهلي 
يا قسمنبلاه بنتحر و ما بسأل بحدا لإنو ابوي ازا عرف اني مسقطه الفصل هو رح ينحرني 
زهدي من الصدمه حكالها اوك بيبي روئي شوي و برجع برنلك 
مرق شوي مرق شويتين مرق تلت ساعات 
زبديه فلتت اعصابها رنت عليه الرقم غير مستعمل 
فتحت تبعتلو عالماسنجر لقت اسمو مستخدم فيسبوك 
راحت عالواتساب مش موجود من اساسو 
راحت ع كل مكان فش اثر 
زبديه استوعبت بآخر لحظه انو زهدي شرد 
زبديه ما عرفت من شو تنصدم 
من غدر زهدي 
من الفصل الي اسقطتو و ابوها بس يعرف راح يخليها بعين وحده 
من ضغط الامتحانات و قرفها 
قررت بالآخر تكون عند كلمتها و تنتحر 
بس ما عرفت شو الطريقه بعد تفكير ساعتين 
راحت شربت سفن اب و اخدت بعديه بندول عالفاضي 
راحت شربت هايبكس عالفاضي 
راحت اخدت ست حبات ريفانين عالفاضي 
حكت فش حل غير احكي لأبوي اني اسقطت الفصل و هو بنحرني و بريحني 
زبديه اخدت نفس و تشاهدت و راحت عند ابوها 
حكتلو يابا انا اسقطت الفصل 
حكالها نعم 
رجعت عادت انا اسقطت كل الموا 
ما لحئت زبديه تكمل اخر كلمه الا تطلعت ع ايدها 
لقت سنانها القدمانيات واقعات فيها 
ما لحقت ترفع راسها 
الا ابوها معطيها بوكس ع دانها مخها طلع من دانها التانيه 
لسا ما فتحت عنيها الا حست معدتها تجعلكت 
اجت زبديه لسا بدها تستوعب الموضوع مشان لسا بدها تبلش تتوجع 
لقت حالها بالمستشفى و مش ميته بس راح تكمل حياتها ع كرسي متحرك و بلا سنان 
و ما الها مستقبل زواجي خلص لإنها تشوهت 
و انفها رفع عن مستوى عينيها 
الا في حال حبت تدرس و تتعلم و تثقف حالها لحد متموت 
من المجموعه التعيسه اول تعيس ع ايدك الشمال 
رنيت عليه و انا تعبانه و ببكي 
حكيتلو حبيبي انا كتيير مخنوئه و مدغوته من الدراسه 
و مو عارفه اختم و الامتحان بكرا شو اعمل 
حكالي حبيبتي البسي شبشبك و انزليلي 
دقيقتين و بكون عباب بيتك 
مر دقيقتين و فعلا اجا حبيبي و لبست شبشبي و حكيت لأبوي بابا شوي و راجعه 
رحت اركض و فتحت باب السياره و قعدت جمبو 
و حكالي وين اوديكي ي عمري 
حكيتلو خدني عالبرئر كنج 
حكالي من عيوني و فعلا اخدني هناك و اكلت تشبعت 
بعدين حكالي شو بدك كمان ي عيوني 
حكيتلو جعبالي ايس كريم و نتمشى تحت المتر 
فعلا جابلي و رحنا تمشينا تحت المطر و مسك ايدي و لبسني جكيتو 
حكالي غيرو ي حياتي حكتلو جعت بدي شاورما 
فعلا اخدني ع اقرب مطعم شاورما و سلخت تشبعت مره تانيه 
حكالي كمان ي حبي 
حكيتلو لف فيي بالسياره ما الي نفس اروح عالبيت 
حكالي ولك انتي بتؤمري و اخدني و لفلف فيني عمان 
فجأه رن تلفوني 
فصحيت طلعت بحلم و غافيه عالكتاب و كل الي صار كان حلم مو حقيقه كلو هداك حلم طار بح 
دمعت و اخدت نفس و رديت عالتلفون 
الا هي صاحبيتي الكلبه 
بتحكيلي سوسو شو تعريف الملتيزيقيا مش لائيتو 
حكيتلها مو مبين عندي ريلت عليه ونا غافيه و ساح الحبر من الرياله و خلص مترنيش علي 
و ما حدا يرن علي و بكرهكو كلكو و يلعن ابوكي و ابوه لأبوكي 
سكرت الخط و ضليت اعيط لصبح و اجا الامتحان و قدمت و رسبت و ها و يجعلو لا حدا نجح 
في راويه اخرى مش صاحبيتي اللي صحتني 
ابوي مزعني كف لزق بربوري بسؤال تعداد و ما عرفت اقرأو و اجا بالامتحان عليه عشر علامات 
دعواتكم مشان الامتحانات 
نسخه محدثه من اغنيه لطلاب الامتحانات 
احم احم 
الكتاب الي هنا قصادي مش عارفه بس اعملو انا ايه 
خمسين صفحه قدو لراسي و فأي حته يا ناس بلائيه 
و ابوي الي احبو ماسك قشاط 
وائف قصادي طول النهار 
كان بس مالو و مالي يشمطنيي لييش 
على طول ي ماما ي ماما 
باصص عليا عليا 
و كل ما امسك تلفوني 
بازق عليا عليا 
و مفيش ي عيني ي عيني 
حاجه بإيديا ايديا 
غير اني اضبو و اسهر ع كتبي و اعمل نسكافييه 
علشان قشاطو حامي حآمي حامي حآامي 
و الشمطه منو ي عييني 
بتكسر منخاري منخاآري 
منا عارفه انو شايففني 
ونا فاتحه نتي نتتي 
يانا من شلو 
يانا من كفو 
يانا من ايدييه 
شكرا خلص تزقفوش هيني منصرفه عدراستي 
زهديه فقعت معها 
و حكت خلص بديش اكمل دراستي 
شو هالقرف الي انا غاطسه فيه شو جابرني 
ليش ما اكون هسا بعش الزوجيه زي عصافير الحب 
مش احسنلي مش ارحملي كمان 
بلا منها هالشهاده ليش اطلع روحي مشان ورقه 
لأ يا عمي لأ جوزي اولى 
اضيع عمري و انا اقرأ كتاب كيف تصطادين عريس احسن 
ليش اضيع عرس ابن خاله بنت الجيران من ايدي 
لأ يا عمي لأ بدي اروح مع امي و القطلي عريس او ام عريس 
زهديه رفست كتبها عن التخت و قامت طالت ملقط الحواجب 
و ما خلت شعره بوجهها الا نتفتها 
و هي بتسمع اغنيه ليله الألبسلك الأبيض تاعت المرضيه اليسا 
و بعدين طالت من الخزانه افيع فستان عندها 
و رنت ع بنت جيرانهم و حكتلها طلعيلي كندرتك الدهبيه اللي كعبها بخزق الأرض مع اخوكي الصغير 
و طالت هالمكوى و كوت شعراتها الي متل مكنسه القش 
اتكسرو ايديها و هي تكوي لحد ما مشي الحال 
بعدين اجا دور تحط ع وجهها ميك اب بس حطت عالميك اب وجه 
المهم ترستكت و تعطرت و طلعت حالها باربي بالغصب 
و لبست هالعباي و طلعت مع امها 
و فورا بس وصلت الحفله مع انها لا بتعرف العروس ولا العريس 
بس ما هديت و هي تترقوص و تتغنوج و تعمل حركات كيوت 
و عامله حالها مش منتبهه 
مر ساعه ساعتين و ما حدا اجا لا حكا معها ولا مع امها 
زهديه بلشت تتوتر و رجليها بلشو يرجو من التعب 
و مكياجها بلش يسحل و شعرها بلش يوقف من الشوب 
مع هيك لساتها مستمره و بتحكي مش مروحه الا بعريس لأ يا عمي لأ 
بلشو الناس يروحو و بلشت تخلص الحفله و زهديه ارتفعت حرارتها و قلبت معدتها و تعبت نفسيتها و هي بتشوف الناس بتطلع و الدمعه بعينها 
ام زهديه بتحكيلها يلا ي بنت عيب ما ضل غيرنا غربا 
و زهديه بتحكيلها لأ ي عمي لأ 
ضلت زهديه مقاومه و صامده و صابره 
لحد ما فقدت السيطره و داخت و وقعت و اجت وقعتها ع بيبسي مكبوبه عالأرض 
يعني وضعها صفا مزري دبل 
اخر اشي زهديه صحيت لقت حالها بغرفتها تطلعت جمبها 
مافي عريس ما في عش ما في عصافير 
فش احلام فش ابيض فش ليله فش اليسا 
زهديه نزلت دمعتها و مدت ايدها طالت كتبها من تحت التخت 
و قررت انو المستقبل لأ يا عمي لأ مش عريس 
و رجعت تحفظ سؤال عدد اللي وقفت عندو 
بعد يومي العصيب هذا 
من الدراسه و التخبط بين الكتب 
و الضغط العميق الذي تلقاه دماغي المسكين 
و بعد عودتي من امتحاني الذي امتص كامل اعصابي و ارهقها 
بأسئلته المريخيه الفزليقيه التي لا اعلم من وين اجت 
لم يكن بمقدوري انا اذهب سوا لحضن الصوبا الدافئ 
فالإنهاك في جسدي من سهر الليالي 
اعجزني حتى عن الوصول الى سريري 
لكن حرارتها و دفئها و امواجها الحنونه شدتني 
و ذهبت لها زاحفا بالرغم من شلل اطرافي بعدما تعرضت له من ضغط و تعب و برد قارص في الخارج 
فذهابي و عودتي من الامتحان في جو مثل هذا كان اكبر جهاد فعلته في حياتي 
استلقيت امامها و لم تلبث دقائق حتى انتشر الدفئ 
و وصل الى اصابع قدمي اللواتي تجمدن و التصقن ببعضهن و ازرورقن من شده البرد 
و وصل كذلك الى دماغي و اذاب طبقه الجليد التي تراكمت هناك 
في النهايه امام حضن المدفئه صوبه الكاز 
نسيت كل هذه المتاعب و المصاعب و شعرت بنكهه الانتصار 
و كيف اني ها هنا ابذل جهدي لبناء مستقبلي 
و غدا سأعاود و اكرر نفس المعاناه بنفس الطريقه و سأكون سعيدا بها 
فمستقبلي يستحق كل هذا 
كل هذه المشاعر الجميله شعرت بها و انا مستلقي بالقرب من الصوبا 
و ملصق اقدامي و مؤخرتي و ظهري بها 
كان هدوء ما بعد المعركه عاصف داخلي بالذات مع رائحه بقايا البطاطا الحلوه المشويه على الصوبا تهف في ثقوب انفي و تريح اعصابي 
الى اللحظه التي جاء فيها ابي و قال لي قوم يا جحش هو الكاز ببلاش 
و اطفأ الصوبا و ذهب 
دون ان يعير اي انتباه لحالتي البائسه دون اي مشاعر او رئفه 
و رائحه الصوبا اللي انتشرت بعد اطفائها اجبرتني انا اهرب لسريري البارد المتجمد 
مع ذلك لن اشعر بالاستياء 
لإنني على ثقه من ان تعبي و معاناتي هذه و غرغرينا اصابع رجلي 
دليل على انني في طريقي لأصل للفرج المنتظر 
فسأتخرج يوما و اصبح ما اريد يوما و سأشتري صوبا يوما 
و انام دون ان اطفئها حتى و سأتحمم بالكاز 
هذا اليوم لابد ان يأتي فها انا اضحي من اجله 
فيا احلامي انتظريني فها انا بالطريق اليكي 
بالطريق للفرح و البذخ و حياه الأثرياء و الفايعين 
وينهم طلاب العلم 
وينهم بناه المستقبل 
تردوش ع ذنيبات انو بدوش خريجين اصحكو ترا 
ادرسو ادرسو مين حكالو انو بندرس مشانو اصلا 
ماخد بحالو مقلب الأخ 
احنا بنحب نعلق شهادات عالحيطان و نصفن فيهم صح 
احنا بندرس مشان نرتقي صح و مشان نتجوز صح 
و مشان نعرف ندرس ولادنا صح ولا مش صح 
صح ي طلاب التوجيهي صح ي جامعات صح ي ولاد المدارس 
يلا مين عندهم امتحانات لا تردو ع حدا و ادرسو اصلا هو غيران 
لإنو هو خلص دراسه و احنا لسا 
سيبونا منو مقهور يلا ندعي لبعض 
يلا ندعي لكل واحد غاطس بين الكتب هسا 
يلا ندعي لكل واحد جمب الصوبا و ع يمينو نسكافيه او قهوه 
لكل واحد ملفلف بالحرامات و حوليه كتب و ورق و جرابات 
كل واحد ع شمالو بوملي او كلمنتينا تقشير الوالده 
كل واحد جمبو خمس قلام حبر ولا واحد فيهم بكتب 
كل واحد بسبح بين الدوسيات و الكورسات 
و ورق الطابعه بحل عليه رياضيات و فيزيا 
لكل واحد تلفونو مخبا تحت الكتب 
لكل واحد قبالو بيو و مشتقاتو الله يكون بعونو 
لكل واحد عندو ماده حفظ قد راسو 
لكل وحده كيوت جمبها قلام هايلايت بحددو عالخفيف او خالصات 
لكل واحد ابوه فوق راسو و حفايه امو جمبو كاينه مرميه عليه مشان يدرس 
لكل واحد مش نايم من مبارح و صاحي من الصبح 
لكل واحد مزنوق و مش ملحق 
لكل واحد ما الو غير الله و العطله 
لكل طالب توجيهي مزنوق لكل خريج و عندو ماده صعبه لكل طالب بدو يحول تخصصو و بتعب متلي 
لكل مسكين بدو يرفع معدلو 
لكل طالب مدرسه عندو اكمالات لكل قطاعه و نيرد الله يقويه 
لكل طالب علم الله يوفقو 
في امين ولا مافي 
و شو جمبك كطالب علم شاركونا الجلسه الدعائيه 
فلنحضن بعضنا فالهموم تجمعنا 
اعمل لأصحابك اللي قاعدين بدرسو 
و اه صحيح اعرفو انكو هسا بتعيشو احلى ايام حياتكو و حلاوتها بصعوبتها 
و كيف بلشتو بعامكو الجديد 
صبحتو نايمين بالتخت و صافنين بالسقف 
خايفين تقلبو عالجنب التاني يطيرو الدفيات 
صبحتو ماسكين كاسه نسكافيه و قاعدين جمب الصوبا 
و بتدرسو لإنو عندكو فاينل و وزاري و امتحانات نهائيه 
صبحتو تتحممو و تتجهزو لصلاه الجمعه و تضبو و تنضفو البيت زي كل جمعه 
ولا صبحتو متنشطين و متحمسين و بدكو تبدو بدايه صح لسنه الجديده 
ولا صبحتو تخططو و تتأملو المطر و تفكرو كيف بدك تحقو احلامكو 
اللي صرلكو خمس سنين بتحاولو معها 
ولا صبحتو بحضن زيجانكم هاي بس للفرجه ما حدا يجاوبها 
كيف اصبحتم يلا سولفو 
ونتا مكوع قبال التلفزيون بتعصب لما تشوف الأخبار 
بتحس الدم صار يغلي بعروقك انو ليش هيك كيف هيك 
ما بطلع بإيدك غير انو تطفي التلفزيون 
بتمسك تلفونك بتفتح الفيسبوك لتنسى بتلاقي الصور بكل مكان 
كل ما تفتح صوره بتحس بنار جواتك بتحس بدك تقوم تصرخ 
بتروح بتحط كم صوره تضامن و كم بوست و دعاء و هاشتاغ لإنو بس هاد الي بتقدر عليه متلي 
و برضو بترمي تلفونك من ايدك و بتروح تلهي حالك بمواضيع حياتك مشان صحتك و مشان ما تصيبك جلطه و مشان سلامه قلبك الي تعب هاد كلو ما اخد معك خمس دقايق عشره بالكتير 
اما الناس الي بالصور لا ان طفى تلفزيون ولا ان رمى تلفون رح يقدر ينسا منظر اخوه او ابوه او بنتو و همه بنطالو قدامو اشلاء زي كإنهم لعب فش فيهم حياه الي قبل شوي كانو بحكو و بلعبو و بتحركو 
لا ان نزل هاشتاغ ولا ان عمل بوست رح ينسى 
هاد شو ممكن يعمل مشان يتخطى هيك قصه كم دقيقه بدو 
ليش مين حكا انو بتخطاها ولا بعمرو بتخطاها ولا بعمرو رح ينسى الي شافو احنا رح ننسى و يمكن ننشغل بمجزره تانيه بعد فتره 
اما هو رح يبكي كل يوم رح يتوجع كل يوم رح يموت الف مره كل يوم رح يتزكر كل يوم ليش حيضل الو نفس يعيش اصلا رح ترجع حياتو طبيعيه اصلا بقدر اكيد لأ 
ما بعرف شو احكي او شو ادعيلو بهيك حاله انا ولا اشي انا نقطه اقل من نقطه انا النقطه اكبر مني 
انا بعرف شغله وحده بس ما حدا غير الله رح ياخدلو حقو 
و ربنا يمهل ولا يهمل 
بليله ما فيها ضو قمر كانو اهلي كلهم طالعين 
رايحين ع عرس بمنطقه بعيده طريقها بدو ساعتين يعني بدهم لنص الليل ليرجعو 
و انا تحجت اني تعبانه و عملت حالي بعاني من حساسيه مزمنه و مش قادره اوقف 
حكيتلهم روحو و انا هيني نايمه لحد ما ترجعو لا تخافو علي 
طلعو من هون رنيت ع حبيبي من هون 
حكيتلو شو رأيك تجبلي اغراض زاكيه تناولني ياهم عالباب و تروح عالسريع اهلي طالعين و مطولين نيتي كانت سليمه ولله 
بس هو هون اشتغل شيطانو و حكالي شو بدك من عيوني 
و انا هون اشتغلت البقره الكيوت الغبيه الي جواتي 
رحت حكيتلو جعبالي نوتيلا بيبي و مارشميلو و بدي فريز و اه شبس دوريتوس مشان السكر ما يرتفع عندي و اه اه جيبلي سوس و وجبه شاورما سوبر 
الأخيره هي الي بدي اطلبها من الأول بس كنت مستحيه و بدي ابين حالي زي البنات قد ما اقدر 
طبعا انا عارفتو كحته بس لأول مره بوافق دليل انو ابن كلب 
المهم نص ساعه كان واصل فتحتلو و فات عالساكت من ريحه الشاورما دمعت و بلشت افتح الكياس زي الي اول مره بتشوف اكل ما سمعت غير صوت سياره فاتت عالكراج تاعنا رحت اتطلع من الشباك الا همه اهلي مروحين لإنو صارت طوشه بالعرس و انلغا 
خلص راحت ايامي راح انشنق راح يعلقو راسي و هو مقطوع ع مدخل الدار 
حبيبي من الرعبه صار ينط و يعيط بصوت واطي و يحكيلي شو اعمل شو اعمل رح يقتلوني اخوانك 
انا بطلت عارفه اعيط ع حالي ولا اعيط عليه 
حكيتلو روح روح اتخبى عالسريع بالغرفه و بس دقو اهلي رحت افتحلهم ونا بحاول اتماسك و بدي اوقع 
امي بتحكيلي مالك واقفه هيك و بتتعصوري حكيتلها زحمانه و هربت ع غرفتي عاد انا اصلا عاملتها ع حالي من الرعبه 
و بعرفش ع اي غرفه هرب الغبي 
مهو ازا مش بغرفتي لعاد بوحده من التنتين يا بغرفه امي و ابوي يا بغرفه اخواني الشباب 
و الليله ما اتوقع تعدي ع خير عندكو حل 
يلا اشوف خيلاتكو شو بتتوقعو النهايه و كيف ممكن وحده تطلع من هيك موقف اشوف العقول المفكره و العقول الشيطانيه يخي معقول تحكي لأهلها حرامي حرامي ولا ينام ليله كامله تحت التخت و بتستاهل البنت بعرف بس احنا زهقانين و بدنا نتخيل يلا 
عندك ذكريآت صعب ترجع و كل ما تتزكرها بتتوجع من قلبك 
لد علي جاي 
جيب علبه هايبكس من الدكان اه 
اطلع السطح روح ورا الخزانات 
نزل راسك لقدام هيك 
و سكر وحده من دنيك 
و صب الهايبكس بالدان التانيه و بس تتأكد انو وصل لمخك 
ارمي العلبه 
و سكر دنيك التنتين 
و خض راسك منييح منيح كويس كوييس 
عبين ما تنفض مخك نفض 
بعدين ارفع النيجرا 
اصدي افتح تمك مشان ينزل الهايبكس بعد منظف مخك و شال كل الذكريات 
احسن 
احسن 
اي مشاكل تانيه لما جاهزه 
بصباحيه عرسنا 
صحيت قبلها لمرتي حبيبتي حكيت بعقلي شكلها تعبانه ي حرام مهي نهلكت مبارح بالكعب 
حكيت خليني ابداها بدايه حنونه و اروح بهدوء اسخنلها المي مشان تاخد شور دافي و احضرلها فطور من تاعون الأفلام 
مو حمص و فلافل و شاي لا بديش انفخها من اولها ملحقه 
فطور ابو كاسه عصير بردقان طبيعي مع توسته و معلقه لبنه و عسل و حبتين زيتون اسود و احطلها ورده جمبهم مع رساله صغيره مكتوب عليها نورتي حياتي 
ترا انا خاتم تلت كتب قبل ما اتجوزها اسمهم كيف تكون عريس مش عتريس و مفاتيح قلب المرأه الثمانيه و تسعون بعد الاختصار و لا تكن طرطور بس خليك كيوت و فرفور 
المهم رحت جبت ريشه و رحت عند مرتي و صرت احطها ع انفها و اتحركش فيها مشان تصحى 
صحيح كحلتها سايحه و مريله تقبرني و بتشخر بس انا مكيف عليها و طاير ضبان عقلبي فيها 
بعد ما صحيت حكيتلها يلا روحي خدي شور سريع مشان نفطر سوا ي عصفورتي 
راحت تطلع ع قبري ملامحها و مشيتها ولا بتروح من بالي ملاك فراوله كرزه فراشه مارشميلو 
المهم رحت قعدت شوي بالصالون و فتحت هالبرادي و قعدت استنا صار مارق تلت ساعه و هي لسا ما اجت 
خف عقلي معقول كل هاد شور سريع بلاش تكون تزحلقت من نعومتها او تشردقت بالمي من كتر مهي حساسه بلاش اكون حسدت حالي عليها طلعت ركض اتفقدها 
لما فتت عالغرفه لقيت شب اسمراني شعرو منتوف قاعد بنبش بالجوارير هون مو خف عقلي هون التمست رحت هجمت عليه و مسكتو من رقبتو و لزقتو بالخزانه ولك انتا كييف فتت هون كييف فايت عند مرتي قعد الشب يرافص و يتفعفل بين ايدي نزلت فيه قتل لحد ما طلعت امعائه يدبكو برا و رحت عالسريع اتفقد مرتي ما لقيتها رنيت عالشرطه عالسريع و اجو اخدو الشب و قعدو يفتشو ع مرتي ما لقولها اثر انا ضليت ع اعصابي كيف هيك من اول يوم شو هالحظ 
بس صحصح الشب من الانعاش و بعد ما حقو معو 
طلع الشب هو نفسو مرتي بس بعد ما شالت المكياج 
هون انا سلمت حالي للشرطه و حاليا رفعت طلب بإعدامي و ي رب يقبلو لإنو خلص مش عارف شو احكيلكو بس الله اعلم شو في بقلبي سلام 
سؤال الحلقه الناري 
معقول هاي المرحله من المكياج حلال هل الغايه تبرر الوسيله الا يعتبر غش و خداع ام حريه و فياعه و جمال بدي فتوى ي جماعه بالموضوع بدي وجهات نظر و نقاشات بتقدح شرار 
قال بحكولي ليش طلعت شب صايع و داير ورا البنات 
و طول نهارك ع بواب مدارسهم و بتطقس عليهم و ميت عليهن زي الخروف 
ياخي نسيتو نسيتو مين الي كانت من ايام ما كنت البس حفاضات تقرصني من خدودي و تحكيلي بدي اجوزك احلى بنت بالحاره اه يما مين 
مين الي كانو يلبسوني بدله ونا عمري تلت سنين و يصوروني مع بنت عمتي ساره الي عمرها سنتين و هي لابسه بدله بيضه 
و يخلوني ابوسها ع خدها و يكيفو علينا و يصيرو يزقفولنا مين همه اه 
مين الي لما داومت اول يوم بالروضه و رجعت عالبيت ضل يسألني كم بنت زبطت ولا اه يابا مين 
مين الي كان يضل يحكيلي بدنا نجوزك لبنت الجيران لولو المقمله و انا استحي و اقول بديش 
مين الي كل ما اروح من المدرسه يقعد يسألني مين حبيبتك بالصف شو اسمها مين بدك تتجوز اه ي خواتي مين 
مين الي كان ينزلني معو عالحاره و كل ميشوف وحده مارقه يمسكني رقم و يحكيلي روح يلا اعطيه للمزه مين اه يخوي ي هامل 
ضليتو وراي ونا صغير و شدوقي مرطرطه بدكم تجوزوني و بدكم ابوس البنات و اعبطهم و بتقولولي ليش نسونجي طالع يخي 
مين الي اول ما طلعلي شوارب صار يقلي فش تقعد مع البنات و فش تلعب مع البنات و فش تسلم عالبنات و حرمني ريحه البنات فجأه بلا رحمه اه مين 
مين الي صار يلحقني بالعصاي و يطعميني فلقه ازا شافني بحكي مع بنات عالتلفون اه يابا مالك قلبت 
اي ياخي صرت داخليا اموت و اشوف بنات صرت اموت و اعرف هالكائنات شو بتفرق عنا ليش اكلتو راسي فيها من لما نولدت صرت بس اشوف هيفا وهبي عالتلفزيون ابحلق صرت عالمسلسلات التركيه مدمن بس مشان اشوف بنات 
صرت زي القناص اقنصهن قنص عن بعد ستين كيلو 
اموت مشان احكي مع وحده منهم شو ما كان شكلها لونها ريحتها المهم احكي المهم ازت رقمي المهم اغمز المهم اطقس المهم احكي ايش ي حلوه حتى لو انها شبه دعسه البنزين 
صرت بس المح بنت اريل اي يا اخي غصب عني انتو من و انا بميزش الخمسه من الطمسه و لسا باللفه خليتوني اميز شو يعني بنات يخي صرت انام و اصحا و انا بفكر بالبنات صرت ازا بسمع صوت كعب ادوخ ازا اشم عطر ستاتي اوقع ع طولي يعني مو بإيدي الموضوع انتو ربيتوني ع اشي اسمو بنات بدمي البنات بعشق البنات يخي 
مره وحده حرمتوني منهم بعد ما كنتو ماكلين راسي فيهم 
انا مش عارف كيف اربعه رح يكفوني بس اتجوز صرت متعود عالأعداد العشريه 
صرت متعود عالتبديل و التجديد و التنويع و التشكيل كيف راح اقدر 
تلفوني بفضاش لا من صور البنات ولا فيديوهات البنات ولا ارقام البنات 
تنويه ظاروري 
البوست هاظ لا يبرر ابدا بتاتا بالمره السلوك الهجين عند الشباب و تحرشهم بالبنات لكن يلتفت بنظره ثاقبه لبعض السلوكيات الخاطئه التي يتبعها الأهل الله لا يوطرزلهم اثناء التربيه دون ان ينتبهولها و التي تلعب دور بحيونتهم و هكذا فهمتو علي 
قبل يومين كان عيد ميلاد زوجي 
بس حبيت هاي المره اعمل فكره جديده غير عن العاده يعني مش كيك و بلالين و ساعه و عطر جداد و البسلك و تلبسلي لا 
تزكرت اني مره حضرت فيديو لواحد بعيد ميلادو كان قبالو كرتونه كتير كبيره قال فتحها و طلعتلو حبيبتو منها و قام تفاجئ و عبطها و صار يعيط من الفرحه فيها و كانو مركبين عالفيديو اغنيه شوق قلبي كبير عشقك كثير بس مبينه انها تركيب لانو من شقار الشب و شرتو مبينين اجانب 
المهم رحت انا حكيت ولله لعملها انا اصلا احلى هديه لجوزي بس معرفتش من وين دجيب كرتونه كبيره 
تزكرت انو في عنا صناديق خشب فاضيات حاطينهم فوق بعض بغرفه الكراكيش 
رحت اخدت اكبر واحد و جريتو لعند باب الدار تا نخلع ظهري 
المهم قبل موعد ترويحت زوجي تحممت و تزبطت و عالموعد بالزبط لفيت راسي بشبره هدايا و دخلت جوا الصندوق و سكرتو 
استنيت شوي شويتين لسا مجاش الزلمه حكيت كنو علق بالأزمه هيني انا هون لحد ما يوصل المهم بعرفش كيف سهيت و غفيت ونا جوا الصندوق و ما دريت عن حالي 
زوجي لما وصل و فتح الباب شاف الصندوق بوجهو حكا بعقلو ايش جابو هاض هون راح شحطو و دخلو ع غرفه الكراكيش ونا جواتو و مش داريه عن اشي نايمه نومه تيس 
و المصيبه كانت وين لما حمل باقي الصناديق و حطهم فوقو 
و طلع و سكر الغرفه 
راح زوجي ع غرفه النوم يدور علي ما لقاني حكا ابصر وين طالعه رن عتلفوني الا هو تلفوني بالدار الزلمه خف عقلو ما الي بالعاده اطلع اصلا راح صار يدور بالبيت و نزل عالجيران و عالدكان و عالسطح و رن ع امي و اختي و ما خلا حدا 
هاد كلو و انا نايمه عند المغربيات بعد ساعتين تلات صحيت انا مخنوقه و مش عارفه اتنفس لما فتحت عيوني لقيت حالي بمكان اسود و مسكر من كل الجهات طار عقلي راح عن بالي اني بالصندوق فكرت حالي ميته و ندفنت كيف ليش بعرفش 
و اقوم من الرعبه اخابط و اصرخ و اعيط بس ما حد سامعني 
تا ليلت الدنيا و دورخت انا و بلشت انخنق و اموت زوجي ربنا الهمو بآخر لحظه و خطرت ع بالو غرفه الكراكيش و اجا يدور فيها 
ع صوت فتح الباب انا فش فيني حيل صرت اخبط بإجري و احكي و اهذي انقذوني انني اختنق بصوت دبلان 
زوجي اجا عالسريع شال الصناديق و لقاني جوا من كتر ما هو مرعوب علي و كاين بالو يودي يمين و شمال فكرني عامله فيه مقلب و بمزح و يومها رحت ما اتطلق و عزر علي تقلت بس 
ع كلن ابتداء من عيد ميلادو الجاي يكتر خيري ازا بعملو عوامه 
اليوم الصبحيات رنت وحده اسمها ام سامر ع امي 
حكتلها انها جابت رقمنا من جارتنا ام حسين و انها سمعت منها انو امي عندها بنات حلوات للجيزه و حابه تجي تشرب قهوه عنا العصريات مع سامر 
امي سمعتها من هون طارو عقلاتها من هون و بلشت تأهل و تسهل فيها 
انا طار عقلي مع امي و فتت ع غرفتي اجهز حالي ضليت قبال المراي لحد ما وصلو الجماعه و فاتو قعدو 
اول ما سمعت انهم فاتو عالصالون لزقت انا و خواتي الصغار دنينا عالباب و حاولت اسمع شو بحكو و اسمع صوت سامر 
بس ما سمعت غير ام سامر صوتها عالي و بتسكتش بس لفهمتو من كلامها انو ابنها سامر مهندس و بشتغل بالسعوديه و عندو بيت ملك بعمان و بيت بالسعوديه و انهم جاهزين من الألف لل الاف مهر بس يعني فهمت بالمختصر انو ابنها الله فاتحها عليه و طلبو الوحيد بس بنت حلوه شقره و بيضه و طويله و مكلبزه مو مسلوعه و حابب يكونو عنيها خضر 
انا سمعت هالحكي و مخي قام يلطم يعني العريس لقطه و بتفوتش بس ولا صفه من الي طلبهم فيني يعني طول مش طويله بياض لأ انا حنطيه و محروقه من الشمس كمان و عيوني سود قالبات كحلي من كتر ما بتطلع بالتلفون و شعري لا هو اشقر ولا هو حتى معروف شو لونو و مسلوعه زي الحردون يعني هسا ازا شافوني رح يشلفو بس شو ما صار ما رح اطير سامر الذي جعل قلبي حائر من ايدي 
قمت ركاض اغير شكلي مسكت وجهي و لطيتو كريمات افتح درجه و طلت لينسيز خضر بس قالبات ع برتقالي لإنهم قديمات و طلت اعلى كعب عندي و حشيت حالي اواعي مشان ابين عندي جسم و سحبت شعري بالغصب مشان ما يشردو الجماعه 
لما سمعت امي بتانديني فتت عندهم زي عارضات الأزياء و اتميلح و ارمش بعيوني و جاكمه بوزي 
اول ما شفت سامر انصعقت صعقه كهربائيه مش عارفه كيف الشب خلقه ربنا بديش اعلق بس نازل يتشرط بشكل العروس و هو لا يمت للجمال بصله و لا هو طويل ولا ابيض ولا في اي صفه عليها العين طنجرتنا الي محروق قاعها احلى منو 
انا هون تورطت و بعرفش كيف عجبهم منظري و مش عارفه ليش امي مكيفه عليهم 
رحت شلحت الكعب من رجلي و قعدت و مسكت محرمه و بلشت امسح الي ع وجهي و احكيلها خالتو عليم الله انتو ناس ولاد حلال و انا بديش اخدعكو 
المره بس شافت وجهي بلش يصير لونين التمست و مسكت ايد ابنها و صارت تحكي و تتلعثم و بدها تطلع اي حجه مشان تروح 
طلعو الجماعه من هون امي عضت ع ايدها من هون و مسكت الكعب و لحقتني فيه 
مش مهم انها خزقت صباحي بالكعب المهم اني ما تورطت بغربه و بخت مايل و فوق هيك اتصبح بوجه بقطع الخلف 
رأيكم بشفافيه بالناس الي بس بدها تخطب بتحط شروط بالشكل قبل كلشي و بيضه و صفره و خضر و زرق 
ليله عرسنا بعد الحفله و كل اشي 
و بعد ما وصلنا عالبيت و راحو اهلي و اهلو حكيت لعريسي وصيلنا ع عشا فارطه جوع 
و رحت عالسريع رماح عالغرفه مشان اغير بدلتي و اشلح المشد و البس بجامتي المدردحه المبربحه 
و ارتاح لإني من الصبح ع معده فاضيه مشان ما يطلعلي كرش و يبين ع بدله عرسي و فوق هيك لابسه مشد ع خصري عملي امعائي مكبوس 
المهم اول ما وصلت الغرفه و ضويت الضو لقيتو يقبرني فاردلي التخت من اولو لآخرو شوكولاطه شو ما يخطر عبالكو نوع كولاهيتو موجود من ابو الغالي بعدين شوكولاطات و ورد مفروش التخت كلو 
انا هون بس شفت المفاجأه صرت انط و اطلع صوت زي الي شافت عقرب بالحمام و كنت مصدومه و فرحانه من الحركه الرومانسيه 
زوجي اجا ركض ع صوتي فكر صارلي اشي لما شافني ونا مكيفه عالمفاجأه خف عقلو من رده فعلي حكا بعقلو هاي عمرها مهي شايفه شوكلاته 
عاد ولله القصه مو هيك القصه اني ما توقعتو رومنسي لهدرجه غير هيك انا اصلا ميته جوع 
المهم غيرت و كلشي و لسا الأكل الي وصى عليه زوجي موصلش قعدنا ساعتين نستنا 
انا بلشت من الجوع ازحف زحف عالأرض و بلشت اعصب لإنو بس اجوع بتحملش 
زوجي حزن علي و راح يوصي مره تانيه عالتلفون انا زحفت لعند التخت و طلت حبه شوكولاته اسلك فيها ما شفت حالي غير بطول وحده ورا التانيه و باكل و بتلذ و ما حدا قدي 
المسكين زوجي كان جايب كل هالكميه ع اساس تقعد عنا شهر و نتسلى فيها 
بس انا عند اخر حبه اكلتها تطلعت لقيت التخت فش عليه غير ورد و ورق فاضي 
اجيت دقوم اشوف شو دحكي لجوزي ما قدرت معدتي مره وحده قلبت قلبه مرتبه السكر عندي فقع بنكرياسي صار يعمل شعر بنات بدل سكر 
اجيت اقوم استنجد بزوجي ما شفت حالي غير وقعت عالأرض و ما ضل اشي بمعدتي غير طلع و حسيت حالي بحتضر و مو قادره انادي 
زوجي حس انو في هدوء مش طبيعي اجا يتفقدتي لما شاف منظري ونا عالأرض و بهالحاله انجن الزلمه ما ضل فيه عقل 
صار يلاخم و يخبط بالحيطان فكرني ميته راح جاب الدفاع المدني و ليله عرسي قضيتها بالمستشفى و قضيت شهر عسلي ع الحمضيات 
عدت ع خير و هي الحادثه مرق عليها خمس سنين 
انا الي دايقني انو زوجي اليوم اعترف انو كاين يعطي عنوان البيت غلط لما كاين يطلب ديليفري كل مره 
المشكله الناس الي كان يوصلهم الأكل كل مره ليش كانو ياخدوه و ما يحكو انهم ما طلبو 
كنت حموت بليله عرسي ع فكره 
حبيت اشاركو القصه مشان تنتبهن و ما تصومن يوم عرسكن و تلبسن مشدات 
من كتر الي شفتو بحياتي قررت اتحول من انسانه منتجه 
لإنسانه مستهلكه بالمعنى الحرفي و ما انتج بهالحياه غير غاز ثاني اكسيد الكربون و غازات اخرى بتعرفوها 
و اصير بليده و لامباليه عالآخر و ناصحه و عندي لغاليغ ليوم اللغاليغ و ما احس غير بلذه الأكل 
يعني اعطيكو امثله مشان تفهمو 
لما تركني جامح و خاني مع سوسو صباحك ابوسو 
ولا فرقت مع اهلي دخلت عالمطبخ باتجاه التلاجه طلت علبه اللبنه و جبت مرتبان المخلل و فتحت علبه مرتديلا و قالب جبنه صفرا كامل و انزلت فيهم قرط بدون خبز لحد ما لحست زوايا علبه اللبنه و الجبنه طلعت من عيوني و فقع ضغطي من المخلل 
لما كان عندي امتحان كالكولاس و سهرت طول الليل ادرس و ما لحقت و نزلو لوزي و انا اشرح و افهم و تاني يوم جبت بالامتحان من روحت ع الدار ركض و لقيت طنجره مرقه و باميه عالغاز مسكتها و حطيت زقمي فيها و ضليت اكرع فيها لحد ما ضل بالقاع ورقه غار بس 
لما عرفت من هيام انو صاحبتي ناديا كاينه تحكي عني من وراي اني بشعه و زوقي باللبس بخزي و رسمه حواجبي بتضحك ولا انهزت فيني شعره رحت عالدكان انزلت ع رف الشوكلاطات و اخدت تقريبا بطناشر دينار و ربع و روحت انبطحت عالأرض و نزلت فيهم فغم لحد ما طواحيني دابو و تسوسو 
لما شفتهم عاملين خصومات ع اواعي الماركات و مكانش معي غير خمس ليرات بالدزدان رحت مسكت بوكسه البندوره الي امي جايبتها من سياره الخضرا و نزلت فيهم بلع راس ورا التاني لحد ما صرت ادمع ميه بندوره 
لما صاحبتي الي شلاطيفها ملزقات ببعض انخطبت و هي اصغر مني بتلت سنين رحت جبت خمسه كيلو حامله ملانه نزلت فيها خرط و بلع بورقها ولا غرت شحطه 
لما رحت انا و هبه نقيس وزنا بالصيدليه و طلعت هي و انا روحت و جبت سطل كنتاكي العائلي ابو ال قطعه و نزلت فيهم حتى العضم فرمتو بسناني 
لما كنت طالبه توجيهي و عمري خلص و التوجيهي ما كان راضي يخلص كنت اروح ع معلم الشاورما احكيلو سته دبل جاج معلم و كتر ميونيز و انزل فيهم اكل ما اترك حتى حبه مخلل لفت ابيض تعتب علي كول وجبه امسحها مسح حتى بكيتات الكاتشب امصيها لحد ما يبلش يطلعلي ريش من كتر الجاج الي فات معدتي 
هيك هيك الدود راح يوكلني سواء كنت سمبتيك او اوزان ثقيله 
عالقليله خلي يكون مني فايده و يشبع الدود مني 
سوي لصاحبتك الي رح يكون الها دور بشح الموارد الغذائيه بالأردن 
قبل فتره كنت مروحه انا و صاحباتي من المدرسه 
بالطريق مرينا من جمب فيلا ابو العبد و وقعت عيني ع ورده جوريه واقفه وقوف بين زريعتهم 
رحت انا اشتغلت جواتي الأنثى الكيوت المحبه للورود محمره الخدود الي بتهداش و فيها دود 
و الا بدي الورده طبعا ولا وحده من صحباتي رضيت او استجرت تدخل و تقطفها 
حكولي ازا بدك فوتي و احنا بنراقبلك 
كانت المنطقه هدوء و دار ابو العبد ما الهم صوت و شكلها الفيلا فاضيه لإنو الباب مسكر 
رحت حكتلهم ماشي انا بلف و بنط عن السور عالساكت بتناول الورده و برجع بطلع برضو عالساكت 
شلحت شنتتي و شلحت مريولي الأخضر و ربطتو ع خصري 
و صحباتي حمولني و وصلت السور و طلعت عليه 
حكيتلهم خليكو هون عشان بس ارجع برضو انزل ع كتف وحده فيكو لإنو السور عالي 
و نطيت جوا حوشهم و عالساكت وصلت عند الورده و قطفتها 
الأمور ضلت تمام التمام لحد اللحظه الي سمعت فيها صوت كلب بنبح و بقترب طلع الكلب تاعهم هاجم علي 
انا خشبت مكاني بس نعمه كريم الكلب طلع مربوط و لما قرب يوصل عندي الحبل معطو معط من رقبتو 
المهم انا هون سجدت سجود الشكر مع اني عاملتها ع حالي و اجيت اطلع الا عبد ابن ابو العبد واقف وراي انا معرفتش شو دحكي صرت اقرط بالحكي زي الي معها توحد بعدين حكيتلو انو وقع كتابي مني و اجيت ادور عليه بعدين تزكرت انو الورده بإيدي 
عبد تطلع علي نظره خبيثه و ابتسم بعدين راح 
انا فكرتو مرقلي ياها بس ما اشوفو الا ابن الكرنيبه فلت الكلب و تركني معو بالحوش و دخل جوا و سكر الباب و عملي باي من ورا القزاز مع نفس الابتسامه الخبيثه 
هون الكلب هجم علي و صار يعوي و من الرعبه صرت اصرخ و اركض جوا حديقه بيتهم بشكل دائري و الكلب وراي 
صحباتي الحقيرات بس سمعو الصوت هربو كلهم 
و المشكله الكلب كل شوي يمسك مريولي بسنانو و انا افلت حالي 
و كل ما اقرب عالسور احاول انط انط و ارجع اوقع 
الكلب مزع مريولي و بنطلوني و انا لسا بحاول اتشعبط و بعيط و بنادي اخر اشي نطيت بأقوى ما عندي و وصلت السور 
و صرت احاول ارفع جسمي بس الكلب عاض ع رجلي و بسحب فيها 
الرعبه الي كانت فيني لا توصف اخر اشي وقعت عن السور برا الفيلا 
و المشكله انو السور عالي فلما وقعت انكسرت ايدي و صرت اصرخ و نقلوني يومها عالمستشفى 
من يومها و انا ما بطلع براسي غير شعر ابيض و من يومها و انا كل ليله احلم بابتسامه عبد الخبيثه و اصحى مرعوبه و اتخيل صوات كلاب بالحمام غير اجري الي بتضل تصيبها رعشه كلابيه لهلأ ما عرفولها حل الأطباء 
قررت اهرب معو 
اجا طلبني من اهلي و اهلي رفضو و حكولي بنعطيكي لأبو اجر مسلوخه ولا نعطيكي لابن ابو موس الحفرتلي الي علم ع سوالف اخوكي بالزمانات 
رحت انا رنيت عليه و حكيتلو حبيبي انا معك عالموت و بترك الدنيا كلها مشانك و ازا بدك بهرب معك كمان 
كان هو سكران و متدمر حكالي بكرا كوني بالمطار عالسبعه و سكر الخط 
قررت انا اكتب رساله اعتذار لأهلي و بعرفش شو بتهيألي بس كتبتها جبت ورقه و حرقت اطرافها 
و جبت قلم كحله و كتبت فيه التالي 
عزيزيني اهلي انا جدا حزينه على ما سأفعل لكن انتم من اجبرني على هذا الاشي فأنا وللهي احب موس من كل قلبي و لقد ستمرت علاقتنا لمده سبع سنوات بالسر عنكم حيث كنت اكنكن معه كل ليله و كنا نلتقي في بيت الدرج و كنا وللهي يشهد فقط نتبادل القبل و مسك الأيادي لا غير و كنت اذهب الى بيته عندما يكون اهله طالعين و نجلس و نتسامر و يسمعني قصائد الشعر و خاطرت كل هذا مشانهي و مع ان موس اجا يطلبني بالحلال لكنكم رفضتو و انا قلبي تمزق و لن اسمح لعلاقتنا بالإنتهاء فموس يحبني و يخاف علي و يبيع الدنيا مشاني سامحوني لكن انا الآن في مطار الملكه علياء سأشلف مع موس و طائرتي في تمام الساعه السابعه و لن تلحقوني فسامحوني عشان سأوطي راسكم 
و بقلم حومره احمر وقعت و رسمت قلب مكسور و مطرطش دم و جهزت اغراضي و فتت اتحمم و عملت فيديو كليب عياط تحت الدوش 
تاني يوم طلعت من الخمسه الفجر عالساكت 
و لما وصلت عالمطار رنيت ع موس ما رد ضليت ارن ارن ردت اختو و حكتلي و لك متى بدك تحلي عن اخوي موس يا نوريه و تلفي عليه موس نايم ارحميه بترني صبح ليل عليه خلص انقلعي اطلعي من حياتو لأخوي خلص لقينالو عروس بيضه و طويله مو متلك ناصحه وبلا ملامح و حواجبها خمال تفو قليله ادب و سكرت الخط بوجهي و اغلقت التلفون 
هون انا خف عقلي طب و الرساله طب كيف بدي ارجع هلأ اكيد اهلي صارو قارئينها و عارفين كلشي وين اروح بحالي شو اعمل اهرب لحالي اقطع ايدي و اصير اشحد بالشوارع انا ازا رجعت مقتوله يعني مقتوله 
دوركم تتخيلو تكمله للقصه من خيالكم احلى تكمله بربح دينار خياليات غير ملموسات ركزو ع خياليات 
ما عرفت شو اعمل حسيت انو خلص هاي نهايتي صرت معلقه زي مفتاح الكعربا وين اروح ع الدار واتحمل العواقب ولا اروح اشلف اعيش متشرده وانا قاعده بالمطار ومتدمره والي رايح والي جاي يطلع علي 
ما وعيت ع حالي الا وانا ع الارض وراسي بوجع تقول تريلا وخبطت فيه لفيت وعضامي كلها متفكه بدي اشوف اتجاه الضربه بطلع هيك الا ابوي واخواني الاثنين ونبع الحنان معهم انا فوقتيها ما عرفت شو اعمل احفر قبري وانام في ولا اترك نفسي للقدر ولا اشلف عملتها ع حالي وما بتتخيلو كميه الاحاسيس الي صارت جواتي من اللخمه 
بعد كل هالتفكير العميق الملخم تلقيت ضربات مشبعه حتى بلش يغمى علي شوي شوي زي الي بتشوفو في الافلام وبصير يسمعو اصوات مش واضحه وغبش من القتل 
صحيت وهيني بالمستشفى والشرطه ع الباب مش عارف مصيري 
اكيد رح يعلقو راسي ع باب الدار عبره لمن لايعتبر ويعتبر 
الغيره بالحب اشي كتير حلو 
بس انا كنت فاهمتها غلط انا اصلا بفهمش 
من يوم ما ارتبطنا انا وياه 
و انا خايفه تيجي اي بنت و تاخدو مني و خايفه يطلع زي باقي الشباب و يخوني مع غيري 
رحت قال انا عملت حالي حدقه و ما رح اتركلو مجال 
صرت احسب وقتو بالدقيقه ازا دقيقه وحده غاب او تأخر اعمل معو تحقيق و اقلبها تناحه و توصل معو يمزع شعرو 
و ما اقتنع غير لما يحلفلي الف يمين شو كان يعمل و مع مين كان يحكي 
كنت مراقبتو و مراقبه علاقاتو ببنات خالتو و عماتو و زميلاتو بشغلو 
كل يومين اعمل كبسه عليه ع اساس انها مفاجئه و ازا شفت وحده حلوه حوليه بالمكان الي هو في اقلبلو ياها نكد و ع شكوك و تحقيقات و اسئله و اختبارات 
تليفونو كنت اعرف كل زاويه فيه كنت اعمل حالي حدقه و قال اعرف ازا ماسح مسجات 
معي باسورد كل حسابتو حتى السناب خليتو يمسح زين كرزون 
حتى البيجات الي عامللها لايك عالفيسبوك افتشها ازا فيها بنات او صور بنات او ريحه بنات 
ما كنت تاركتلو مجال نهائي يلاقي لحظه يخوني فيها 
لإني متأكده ازا تركتلو مجال راح يخوني كل الشباب خونه و كل الشباب كزابين 
قلبتلو حياتو حصار 
اخر اشي وصلت معي اصاحب كل الناس الي حوليه مشان اعرف اخبارو و قصصو الي بتصير من وراي 
ما كنت ملاحظه نهائي اني زودتها و اني قلبت حياتو مخابرات و حبس و عذاب الشب كان ناوي يخطبني جد بس بعد الي شافو مني مرض بطل ياخد ولا يعطي صار معو جلطه صامته صار يحكي مع حالو 
ليوم صحيت و لقيت بلوك ع كل مواقع التواصل الاجتماعي و حتى ع خط تلفوني عامل بلوك و اخر مسج كان منو لا تحاولي توصليلي انسيني انا معي متلازمه قمل بعديكي ابعدي روحي انقلعي 
و من يومها جد ما عرفتلو اثر طار العريس و طارت الأحلام 
حبيت انصحكم و تتعلمو مني مش اكتر 
الحب يا بنات ثقه و راحه من الطرفين مو بس من البنات طبعا 
لا تخنقيه ولا تضلي مع حدا خانقك و الشباب اكيد ارحمها يا ايها الشرقي المتمرد ذو الغيره الدمويه الملتهبه 
بما انو اليوم الجمعه و الجو مشمس شو بتتوقعو عملنا 
لا لا اكيد ما طلعنا رحله لا طبعا شو رحله 
قي سجاد سجاد متناثر في جميع الغرف مين بدو يغسلو و ينظفو و ينكسر عامودو الفقري و هو يفركو غيري 
ما علينا اصلا بقدرش افتح تمي لإنو سرعه وصول الشبشب من قدم امي لإيديها اقل من جزء من الثانيه 
امي لفت كل السجادات و خلتني انقلهم برا ع حوش الدار و افردهم فوق بعض 
ونا طالعه من باب المطبخ عالحوش لمحت ولاد جارتنا المز العماره الي قبالنا عاملين قعده عالبلكونه و بتشمسو و بلعبو شده و بأرجلو 
هون انا تحولت من البنت اليائسه الي امها تجبرها ع تنظيف السجاد للبنت النشيطه المنتعشه الي دمها عباره عن صابون و تعشق النظافه و الماء 
صرت بكل انسيابيه و رشاقه افرك السجاد بالفرشاي و اكب الماء بالبربيش و تقريبا كنت زي نانسي عجرم في فيديو كليب ي طبطب 
و طبعا كل هاد و انا عامله حالي مش منتبهه للشباب و صرت بالعقل اشمر بنطلوني كل شوي لمسافه اعلى مشان ابين ساقاي و اكون مغريه اكتر و انا متأكده انهم بتبصبصو علي عالساكت 
بس طبعا تنضيف السجاد بالبيت الي فيو قرود لآ يتم ع خير ابدا و صعب جدا تحبسهم بغرفه بطلعولك من المزراب من البربيش من اي مكان بالنسبه الهم هاد مهرجان مائي لازم يحتفلو فيه 
ما لقيت الا اخواني التنين القرود جايين كل واحد لابس اندروير حاف و ماسكين فراشي و الا بدهم يساعدوني و انا قعدت اتنفتر و اعصب قال اني الأخت الكبيره بس امي عصبت علي و خلتني اسمحلهم 
المهم انا انغلب ع امري و قعدت انضف زي البسه و اخواني ي ريت ساعدوني كبو صابون عالأرض و عملوها ساحه تزلج و اني اخلص من هالنور فش امل و طبعا الشباب الي عالبلكونه محشين ضحك ع اخواني و اصوات ضحكهم طالعه 
رحت انا عملت حالي عصبت و انزعجت قال و لميت كل الفراشي و السطول و القشاطه و حملتهم قال بدي افوت و انا ماشيه بعصبيه و جديه قال اتزحلقت زحلقه عليم الله ما صار زيها 
وصلت باب المطبخ ع بطني و المشكله ما وقفت غير لما خبط وجهي بالباب و انكسر منخاري لإنو الباب حديد و الخبطه حاميه و صرت اصرخ و امي اجت ع صوت صريخي ملخومه و بتركض 
فكرتني بتخوت و بصرخ من اخواني و بلعب معهم و بتعرفش انو منخاري مكسور شلحت شبشبها و نزلت ع قفاي سلخ و يا كلبه و يا جحشه و يلعن امك و قومي مستصغره حالك 
المشكله انا مو قادره افهمها شو بصير معي و انو وجع منخاري طالع من عصعوصي و انو القشاطه دخلت بداني 
طبعا واحد من ولاد جارتنا من كتر الضحك غيب و التاني وقع عن البلكونه من الضحك 
انا من اليوم ما بدي اطلع غير من باب الدار التاني و الحوش كلو بدي انسى كيف شكلو 
جمعه مباركه نظيفه منعشه لكم جميعا 
كنت سهرانه بدرس ع امتحان و من النعس عيوني طلع جواتهم دمل 
و كانت اعصابي تلفانه و بمر بوقت عصيب و كل اهلي نايمين 
و ما حدا حاس فيني 
و تقريبا كنت مخنوقه و مكتوم ع صدري و حاسه معي تباطئ بالنبض من كتر ما كانت ليله دراسيه عصيبه 
فتحت الفيسبوك مشان اطلع شوي من انكبات الذات و اليأس و الانحطاط الي عايشتو 
قعدت اتدحدل بين بوستات الناس لقيت وحده منزله صوره و عامله لزوجها و الصوره عباره عن وحده حامل و مسشوره شعرها و لابسه بلوزه عليها رسمه رجلين بيبي و جمبها واحد حاط دانو ع بطنها و بسمع صوت البيبي و مبسوط طبعا الصوره مسروقه بس بتعبر عن وضعهم الحالي 
المهم ممسكتش حالي و ممسكتش انفي الي بحشيه بكلشي و كالعاده فتحت اقرأ الكومنتات 
لقيتو معلقلها تقومي بالسلامه ي رفيقه دربي راح نصير احلى عيله يا فرحه عمري 
و هي راده عليه تئبرني بدي ياه يكون شبهك و متلك الله لا يحرمني منكن تنيناتكن 
بغض النظر عن اني فتحت بروفايلها و كان اصلها فروم جوردن و عيلتها من جوردن و زوجها من جوردن بس بعرفش ليش بتحكي سوري كانت بس ما علينا 
مش هاد موضوعي موضوعي اني قعدت اقرأ الكومنتات بينهم 
و صرت زي الي ماخده مدر دموع 
صارو دموعي ينزلو عالشاشه و امسحهم باصبعي و امخط بكم بلوزتي لا ارادي و اعيط بحرقه 
لإنو بعز الانتداب و القمع و العذاب الي انا فيه في هدول التنين مكيفين ع بعض و بتغزلو ببعض بكلمات قسما لم اسمعها بحياتي العريقه 
معقول مش قادرين يحكو هالحكي و يعبرو عن مشاعرهم الأسريه بالبيت ظروري عالفيسبوك قدام الملئ قدام اشكالي الي بتعاني و عندها تصحر عاطفي و نقص بالمشاعر و الأحاسيس 
طب حرام يعني اكون مكانها هسا و همي بس اشتري جهاز للبيبي و اغفا ع كتف زوجي و نستنا مولودنا الأول بلهفه و حنان حرام 
المهم بعد ساعه تقريبا من التنبيش ببروفايلات هالزوجين السعيدين و العياط و النياح طلعت و رحت ع اقرب بيج اعترافات و نزلت بالناس سب و تنكيس و تجريح و تفشت بالعاهات الي بتعترف هناك و طلعت كل الحقد و الكره و الضغط و القمع و الجرح الي جواتي 
و سكرت كلشي و نمت 
اه صحيح احزرو ايش اليوم الصبح لما صحيت لقيت زوجها لهاي الي كنت انكش بروفايلها مبارح 
منزللها ع صفحتها و كاتب 
الحمدلله ع سلامتك ي مهجه قلبي اهم اشي سلامتك اما البيبي ان شاء الله الله بيرزقنا مره تانيه الله يرحمو راح قبل منشوفو الله بعوض 
جد حزنت عليهم المساكين لسا مبارح كانو مبسوطين ابصر مين حسدهم اكيد مو انا 
ايش رأيكم بجميع الشخصيات المذكوره بالقصه 
دايما بشوف بالأفلام 
كيف البطله بتروح بتتخبى للبطل ورا الباب 
و بس يدخل هو عالغرفه تطلعلو من ورا الباب ع اساس تنقزو و تعملو مقلب 
و يروح هو يمسكها و يحملها و يصير يلف فيها 
و يصيرو يضحكو و التصوير بطيء و مبسوطين و طايرين و قلوب الحب طالعه من عنيهم 
و بعدين يرميها عالتخت و من كتر ما تختهم ريش و ناعم هي تغطس جواتو و تختفي بين المخدات 
انا يعني شو ناقصني هي عندي زوج و هيني انا بعمل حالي زيها هاي البطله شو بتفرق عني 
رحت اول اشي طلت قميصو الأبيض من خزانتو و لبستو 
زي ما بالأفلام عشان قال ابين كيوت و اني لابسه اشي واسع و هيك 
و رحت رفعت شعراتي كعكه و ساعه و انا احط حباسات و بكل و ابلو مي لحد ما مسكت الكعكه لإني صرلي زمان مو مشطتو فماسك مع بعضو زي مكانس القش تاعون زمان 
المهم كان زوجي منسدح و غافي عالكنباي بالصالون رحت انا الكيوت الناعمه 
اجيت من بعيد و نطيت ع طرف الكنباي الي هو نايم عليها 
كان كل قصدي بس اخلي ينقز و هيك بس بالغلط لما نطيت اخطأت التصويب و وقعت كلي ع راسو و بعدين قلبت عالأرض بين الكنباي و 
الله رحمني ما انكسرت رقبتو للزلمه طبعا هو من الضربه الي اجتو قام زي المجنون 
انا رحت صرت استجمع قوتي زي الي بطلع من جوره و شردت منو عالغرفه 
هو قام و ركض وراي انا كل فكري انو احنا حاليا قاعدين بنعمل زي الأفلام و هو لاحقني يكمل المزحه معي 
و انا بركض زي العاهه عالغرفه خبط اصبع رجلي الصغير بحفه طاوله 
رحت من الوجع شقلبت عالأرض و صرت ارقص زومبا عالشقلوب اجا هو تعرقل فيني و وقع برضو و اجا صباحو بزاويه الباب 
انا لسا قال مفكره حالي كيوت و نغشه و قمت اكمل ركض و بضحك زي الي معها حاله خاصه المهم خلص وصلت غرفه النوم و فش مجال اهرب 
اجا زوجي زي الثور الهايج و عنيه حمر و بشد ع سنانو حملني و رماني عالتخت من حم الرميه خبط راسي بخشبه التخت صرت اولول 
و من كتر ما فرشه تختنا و الخشبه واحد صابني تهتك مفاصل تجعلكت كل ملامح جسمي 
بعدين نزل فيني شلويت و كفوف عالتصوير السريع هون استوعبت انا انها هاي قتله مو مزح و وناسه و ريش 
بعدين الله يحميه انتبه اني لابسه قميصو لما شافني لابستو انجن بزياده لإنو لسا هسا جايبو من الكوى و بدو يلبسو باجتماع بكرا بالشغل 
راح نزل فيني بوكسات و مسكني من كعكتي و مسح فيني الغرفه لحد ما طلعت الكعكه بإيدو و صفا راسي زي فوهه البركان 
و بس بعدين هدي و راح يحضر اخبار و محكاش معي الا بعد ما بلشت رقبتو تتحسن و بلش يقدر يحركها بعد كم شهر 
كنت بفكر بقصه مسخمه اكتبها 
بس اكتشفت انو فش اسخم من وضعي حاليا و لحالو قصه 
عندي امتحان بكرا اطول من طابور الخبز بالمنخفضات 
و من كتر ما انا غبيه و تقيله دم بعرفش ادرس غير ليله الامتحان خلص تقاله دم و سقاعه جد ما ابيخ هالعاده يا اخي 
و المشكله مش ضايل وقت يعني شغله اني اختم هاي صارت متل الحلم العربي مستحيله 
اي من كتر النقاط الي حفظتها صرت اي حدا بحكي معي اعددلو اهداف و اعددلو اسباب و اقعد اسمع اي اشي و اعلل 
من كتر ما دحشت بمخي جوانب تشريحيه و وظائف و اعضاء 
خلايا مخي نفسها بطلت تقوم بوظائفها صار عندي خلل 
صرت بدل ما اشرب نسكافيه بتمي صرت اشربو بداني 
و اجيت ي اخي اعمل هايلايت و احدد اهم الأشياء ع اساس الخص و تصير الماده كيوت لقيت حالي مخلصه كل القلام الي عندي و الصفحات مدهونه دهن بالغلط حددت حواجبي مع الماده 
انا خلص صار مخي لازمو اطلعو و اعصرو و انشرو عالحبل بطل لا يستقبل ولا يرسل 
حلمي ك نيرده بالفل مارك تحطم هاد كلو عشان اتسلبد و اجل عمل اليوم الى الغد 
يعني مش عارفه شو نوعيه تخلفي اقسم بلله 
يلا اوك انا مبدأيا شرشحت حالي بالبوست و هسا رايحه اكمل بلكي عالقليله نجحت بكرا 
السهره صباحي و بدرس زي التوتو و اجري فوق راسي و عالساعه سته الصبح راح يصيبني تلبك معوي من النسكافيه كالعاده 
الله ينجح كل حدا عندو هسا امتحان و منتحر نفسيا مشانو 
حسيت مشاعري فيها اشي غريب تجاهو 
بضلني افكر فيه ما بغيب عن بالي عاجبتني شخصيتو 
افكارو كلامو كل اشي بعملو عاجبني 
بستنا اشوفو طول الوقت بضل افتح ع بروفايلو و انكشو و اتطلع ع صورو 
بلشت احس اني حابه احكي معو و حابه تطور علاقتنا حابه يحبني حابه يكون نصيبي 
بطلت احس اتأكدت اني انا بلشت احبو لما تنجاب سيرتو قدامي قلبي بفز من مكانو مشاعري بتصير ترقص بحس انهم بحكو عن اشي بخصني 
الليله مش راضي يطلع من بالي خلص صار لازم اعترف بيني و بين حالي اني بحبو و اسمع اغنيه حاله حب و اكتب حرفو ع كل مكان 
بس ازا جد سمحت لحالي احبو يمكن يصير حب من طرف واحد و اتعذب و اسهر الليالي و انا مستنيه يعبرني و بالآخر اسمع انو تزوج و انشل 
او يمكن يطلع مرتبط و ينكسر قلبي و انا بشوف حلمي يتوهج مع غيري 
او يمكن انجن و اعترفلو و يشوف حالو علي و ينكسني و يصير يثقل 
او حتى يمكن يحكيلي انو هو كمان بحبني و يطلع كزاب و يضحك علي و يتلاعب بمشاعري 
او يمكن يمكن يحبني بس بعد فتره يلاقي وحده احلى مني و يخوني معها و انا اتدمر و انهار و افكر بالانتحار 
و في احتمال عادي يحبني و يضل معي و بس احكيلو تعال اخطبني يشلف و يترك وراه قلبي يتقطع و يحتضر و يطلع مش زلمه و مش قد الزيجه و يمسح رقمي 
او يا سيدي يمكن يمكن يجي و يخطبني و بس نخطب نبلش تلبسيش هيك و تقعديش هيك و نصير نتناقر و نفسخ ساعتها بموت انا ازا فسخنا بنجن 
بس لو مثلا كملنا و اتجوزنا يمكن ما نتفاهم و امي و امك و اختك بتكرهني و اخوكي ثقيل دم و نروح نتطلق 
ساعتها لأ انا هون بصير معي جلطه ع دماغ 
و يمكن ما نتطلق بس يتزوج علي هون يا حبيبي بدور بالحواري لابسه ساري بقلب هنديه و بجروني عالأمراض العقليه 
و يمكن يمكن يمكن نكون زي السمنه عالعسل بس يموت يتوفى ساعتها انا بموت وراه فش مجال بقدرش لأ بقدرش اترمل 
ازا ما مات يمكن يمرض ازا ممرضش يمكن يسافر ازا ما سافر يمكن يصير يتعاطى ازا ما تعاطى يمكن يطلع تاجر حشيش او مجرم مطلوب او حرامي او يضربني او بغسلش رجليه او مش عارفه 
يمكن يطلع اي اشي المهم انا متأكده انو راح يطلعلي خازوق كيف ليش من وين بعرفش بس هاد الي متأكده منو خازوق 
خلص خلص بطلت احبو يجعلني لا حبيت بدي اروح اتعشى عشا بقري اطنان بدي اكل و انام بلكي زاد وزني و التهيت بتنزيلو 
فكركو في احتمالات تانيه اسخم من هيك ما حدا يقلي لأ مو شرط يطلع خازوق يخي انا وحده مخوزقه 
الخازوق امر حتمي لابد من وجوده ما في مجال 
بما انو خميس 
قررت ازبطلنا سهره الي و لزوجي افلام و ما افلام و بزر و فواكه مقشره و عصير تانج 
بس لما روح من شغلو يقبرني فات مكشر 
و حكا بنبره معصبه الليله بدك تيجي تسهري معي عند دار اهلي و اجرك فوق راسك و هيني داخل انخمد بس اصحا بدك تكوني لابسه 
و راح ما تركلي مجال حتى اردحلو 
لإني بالعاده ازا بجيب سيره اهلو بعملو عرس مطنطن و معودتو انو منسهرش عندهم و تقريبا مقاطتعهم و بخليهوش يشوفهم و يفوت بيتهم غير بالمناسبات و الأعياد 
بس هالمره ابصر مين لاعب براسو و معبيه علي 
بس ما علينا دواهم عندي بالعكس خليني اروح اقهرهم و اوريهم كيف ابنهم تحت امري و بطلعش عن شوري 
رحت عالسريع نزلت ع صالون هيفاء الي تحتنا و حكيتلها اقلبيني قلابه بدي اطلع انجلينا جولي من شعري لأضافر رجلي 
كلو كلو صبغه و اشقر و منوكير و بدوكير 
و طلعت لبست الي عالحبل و شنشلت دهباتي بكل مكان ايدي و دني و اصابعي و حتى بأنفي 
صحا زوجي و رحنا لما وصلنا فردت ريشاتي و حطيت ايدي بإيد زوجي و دخلت كإني مو شايفه حدا و مو عاجبني اشي 
كانو امو و خواتو و اخوانو و نساوينهم و قرودهم كلهم مجتمعين 
اخر مره فتت بيتهم كانت قبل سنه بعزا حماي 
المهم لما قعدنا حطيت رجل ع رجل و مناخيري مش مبين منهم غير خزوقهم من كتر ما انا رافعتهم و ولا اخدت ولا اعطيت مع حدا زي القرفانه 
و عالعشا ما قمت الا عالسفره و بعد العشا قعدت ولا مديت ايدي ع اشي هو انا خدامه 
كل سلفاتي كانو بجلو و برتبو بالبيت و بنات حماي بضيفو و بشيلو و بحطو 
الا انا بمكاني و بسمع و برمي حكي للطالع و النازل 
الصراحه حقي لإنو دار الحما مكيودين و بنعطوش عين 
المهم الي صار انو اجت بنت حماي الكبيره حكتلي تعالي اجلي اتسلي معنا بدل ما انتي قاعده 
و كيف انا اسمعها بتحكي هيك و بتتأمر علي و اسكت اشتغلت الرداحه الي جواتي ام لسان شبرين و ما خليت واطي لحدا 
و ارمي حكي عليها و ع امها و خواتها و همه قاعدين زوجي حس انو الوضع ازم قام حكالي قومي قومي نروح 
انا قد ما انا حرباي و بعرفش اسكت حكيت اه بقوم ليش ما اقوم انا من الأساس ما كنت حابه اشوف هالحيايا و قمت 
بس شكلها اخر جمله رميتها فجرت الصمام تاع العيله كلها و ما شفت غير بنت حماي الصغيره بتحكيلي احنا حيايا 
و يا ليله ما الك ضو هجمو من كبيرهم لصغيرهم كل العيله دبكت ع وجهي حتى شبشب بنتهم نانا الي بصف اول علم علي 
و شعري الأشقر نتفوه كل ايد اقل اشي فيها خصلتين من راسي 
غير العضه الي علمت ع كتفي 
طلعو كل غلهم و كل الحركات الواطيه الي عملتها فيهم طول الخمس سنين بهالقتله 
و يومها روحت عالبيت عندي تشنج بكل جسمي و ي ريت بس هيك 
زوجي كمل علي بقتله تانيه و من يومها هددني بالطلاق ازا بصيرش زي البسه 
شو رأيكو بهاد النوع من الكناين الي ماخده وضع العداوه و الحرب و بتبعد زوجها عن اهلو و ما بتحترمهم 
الموضوع بناء على طلب احد الجماهير 
ابوي الله يطول بعمرو عندو عقده من اشي اسمو ارجيله 
مع انو الزلمه مو متشدد بس خلص 
يشوفني بحش يشوفني بتعاطى يشوفني حالقه شعري من الجنب و صابغه الباقي ازرق و خصل برتقاليه 
ولا يشوفني حاطه بربيش ارجيله بتمي 
حاولت افهم ليش بس معرفتش بس ما اتوقع لأسباب صحيه ولا خوف علي لا لا 
لإنو اخواني كلهم حشاشين و بدخنو و دايما غرفتهم ضباب بس بتدخلش فيهم بالمره بالعكس بقعد يحش معهم 
فأتوقع انها الشغله عادات و تقاليد و خلص خلص كيف يعني بنتنا تقعد بكفيهات و تمد بوزها و تأرجل و تطلع دخنه 
المهم انا مكانش فارق معي الموضوع 
بس من كتر ما صرت اشوف بنات بإرجلن ع سناب شات و من كتر ما صارت الأرجيله اشي عصري و فايع و كل الشعب بس بدهم يطشو بروحو يأرجلو 
صار نفسي اجربها صار نفسي اعرف شو بستفيدو بس يسحبو و يطلعو دخان انو بنبسطو الدخان بحرك مشاعرهم بطلع همومهم بعمل مساج لمخاخهم بدغدغهم من جوا 
ليوم قررت خلص بدي اعرف و الي بدو يصير يصير 
كان اخوي مولع الفحمات و مجهز الأرجيله و مرتب قعده بحوش الدار 
صاحبو رن عليه حكالو تعال ضروري قام اخوي حمل حالو و ضل نازل ابصر بس شكلها طوشه يعني رح يطول لإنو رح ينقتل و يصير يعرج فبدو ساعه ليوصل البيت 
رحت اتأكدت من الوضع فش حدا امي عند جارتنا و ابوي نايم 
رحت انا شغلت اغنيه لجورج وسوف و حطيت الفحمات و مسكت البربيش و اخدت وضعيه اني مش سائله 
و سحبت منها طبعا اول ما سحبت تشردقت بالهوا مش عارفه كيف 
حسيت عيوني طلعت من مكانها بس اصريت الا اكمل 
صرت اسحب و اطلع لحد ما زبط الوضع و ولله طلع اشي مرتب بعرفش بس بخليك تحس انك جد بتنفخ همومك قال و هيك مش عارفه اوصف 
قعدت اتزكر جاسم كيف ضحك علي بصف تاسع و خاني مع صاحبتي 
و اندمجت عالآخر من الجو يا دنيا يا غداره 
فعلا غداره اشي من ورا اجا و سحب البربيش من تمي 
و مسك شلاطيفي و مطهم لعندو لما وصل تمي لجهتو طلع ابوي حكيت احسان خلص عمري انتهى 
مسك البربيش و لفو ع رقبتي و جهي زورق و صرت اتفعفل 
صرت اترجا و ابوس التوبه بس فش حل فك ابوي قشاطو و حكالي تفاحتين ي بنت الكلب 
و نزل فيني ع جنابي التنين و انا اقول بتوب يابا اسفه يا بابا بعيدهاش ي بابا ريتني انحرق ازا بعيدها ي بابا 
بس عالفاضي ما تركني الا لما فشفش جلدي و صار بلالين 
و صار يطلع مني توهج احمر و صرت انازع عالأرض 
حمل ابوي الأرجيله و طبشها قدامي و حكالي عيديها و شوفي 
ليش هو اصلا انا هسا بقدر احرك ايدي مشان احمل فيها بربيش ارجيله يابا 
يلا عادي ابوي بحبني و بدو يربيني سلام 
جد شو رأيكو الناس الي بتسمح لأولادها تأرجل بس البنات لأ 
ليش ما يمنعو التنين او يسمحو لتنين اشمعنا و شو العلاقه 
كنت فارده كتبي و جمبي كاسه نسكافيه بارده 
و مشغله الصوبا ع تلت شعلات من ورا ابوي و حاطه اغاني و بحل اسئله رياضيات وزاريه 
كان وضعي تمام لحد ما اشتغلت اغنيه قديمه لإليسا الله يصلحها 
اغنيه عبالي حبيبي ما بعرف كيف كلمات هاي الأغنيه اخدتني ع عالم تاني 
خصوصي لما بلشت المستوره تحكي 
ع بالي حبيبي اغمرك ما اترك اسرئك ما رجعك احبسك ما طلعك اخطفلك نزراتك دحكاتك حركاتك 
كل جمله بتحكيها المخلوقه رذيله اسخم من الي قبلها سرقه و حبس و خطف و تعبيط 
بس بعرفش ما تمالكت حالي و هالكلام شدني حسيت حالي محتاجتو من ورا هالتوجيهي حسيتو حلو 
و زادت الحاله عندي بس صارت تحكي 
عبالي حبيبي ليله الألبسلك الأبيض و صير ملك و الدني تشهد و جيب منك انت طفلك انت 
هون انا تحمست قمت و دعست عدفاتري و رحت عند المراي صرت اتخيل عريسي و هو حاملني بالعرس و بلف فيني و بدلتي طايره و بنت عمي واقفه بالزاويه مقهوره 
بعدين اليسا نفسها تحمست 
صارت تحكي عبالي حبيبي عيش حدك عمر او اكتر و حبي يكبر كل منكبر و شيب لما تشيب و غيب لما تغيب 
الموضوع في عطله و حضور و غياب كإنو 
المهم انا تحمست صرت الف الف الف حولين حالي و مسكره عيوني و بتخيل عرسي 
الف و طايره بالأحلام الف و ارفرف من سعاده التخيل 
طبعا خبطت رجلي بكاسه النسكافيه بدون ما انتبه انا لسا بلف زي الهبله 
المشكله انو كاسه النسكافيه نكبت ع الكهربا الي انا موصله فيها الشاحن و الصوبا 
بس انا لسا مغمضه عيوني و كل ما يجي مقطع البسلك الأبيض تزيد سرعه دوراني 
بلشت تفيح ريحه كهربا و في صوت شرار بس انا مفكرتهم التأثيرات الي بتكون حولين العروس و العريس و همه برقصو سلو 
مش بكون يطلع دخان ابيض حوليهم و ضباب و بختفو جواتو 
و بكونو عابطين بعض و العروسه تحت اباط العريس و بلفو انا هاد الي كنت شايفتو ونا مسكره عيوني هاد كان اخر مشهد اصلا شغتو 
لإنو اخر مره صرخت فيها اليسا عا بالي حابييبيي 
فقعت الصوبا و طلعت منها نار طبعا انا من حم الفقعه طرت و خبطت بالحيط و سحسلت و صحيت ع صوت الدفاع المدني و لقيت اهلي جاريني برا عالحوش و بسعفو فيني و كان وجهي مشحبر و شعري محروق و بجامتي تمزعت و الحاره كلها ملتمه و بتتفرج 
طبعا غرفتي راحت فيها 
و تلفوني و شاحني و وراق الأسئله الوزاريه كلو انحرق و من التعب النفسي الي صابني ضليت احمل رياضيات تلت فصول متتاليات و كل ما اسمع صوت اليسا بصيبني غثيان و بروح اركض عالحمام 
انا رح ادخل الجنه بإذن الله 
لإنو نص ذنوبي بتحاسب عليها ونا بتعذب ع دوار المدينه 
منا بتعذب ونا بستنا الباص بوقف بالساعات بالشتا و بالشوب 
بوصل عالبيت معي التهاب دماغ وجهي لونين من حرق الشمس او ممغوصه ازا شتا 
خصوصي اني بستنا باصات طبربور ابو عليا الي بمرو مره كل اربع سنين 
زي الدوره الألومبيه عاملين 
اليوم خصوصي كان مغضوب علي ونا واقفه مرق عني اربعه 
قعدت الوحلهم و اشوبرلهم بإيدي يمر السواق و هو بتطلع علي نظره خبث زي كإنو بحكيلي موتي موتي و انتي بتستني موتي 
و المشكله بزيد سرعتو بس يمرق من قدامي بطير طيران 
من الهوا حجابي بطير معو و بكيت شبس فاضي بيجي بخبط بوجهي 
المهم بعد وقفه ساعتين عليم الله تلات اجا باص طاير بس فاضي 
صرت اركض وراه لإنو ضرب غماز و شكلو بدو يوقف المشكله مش لحالي صرت اركض 
لقيت قوم يأجوج و مأجوج وراي بركضو كلهم كاينين يستنو فيه المشكله اني بركض زي الهبله و عالبطيء 
ما شفتهم غير دعسو علي شباب و بنات بلوزتي طبع عليها نمر اجرين من ل 
في وحده كتفها تقريبا بفصل اربعه قدي دفشتني فيه عليم الله صار معي ارتجاج بالحوض صرت امشي زي البطريق 
تجمعو الناس عباب الباص قول يوم الحشر قول القيامه 
صرت ادحش ايدي او اجري بينهم ع امل الزلام يزيحولي لإني بنت 
بس لا حياه لمن ينادي ولا ميزو ازا انا بنت ولا ضفدع ولا فتاحه علب 
المشكله ازا استسلمت و رحت بدي اوقف كمان ساعه ونا تقريبا صابني هشاشه عظام من الوقفه 
فرحت استجمعت قوتي و دحشت راسي بينهم و بعرفش كيف بقدرت قادر لقيت حالي جوا الباص 
بس في عشرين قرش كنت حاملتهم بإيدي طول التلت ساعات وقعو مني برا 
ازا بدي انزل اخدهم بدي اتنازل عن حلم حياتي الي صرلي ربع ساعه بدافشلو 
دمعت عليهم و مشيت و دعيت عللي راح يلاقيهم 
طبعا ما كان في ولا كرسي فاضي بس في شب كان بقعد ببنت ع كرسي مزوج 
رحت حكيت شكلو محترم خنأروح و اقعد انا كمان 
رحت ركضت و قعدت جمب البنت الي كان بقعد فيها تطلع علي و حكالي لو سمحتي هاظ مكاني دقعد جمب خطيبتي 
طبعا انا تطلعت فيه و معرفتش ايش احكي لإنو مش موقف صراحه حمرط وجهي و قمت بصمت حسيت حالي حشره ضباب مهمشه حقيره زنديقه 
قمت و رحت قعدت جمب بنتين بكرسي مزوج عالطرف طبعا نصي عالكرسي و النص التاني طاير بالهوا 
بعدين وقف الباص و طلع زلمه عالواقف بس مشلله انصح مني 
كل ما يطلع الباص ع مطب او جوره او لفه بتخبط اردافو بوجهي 
عليم الله وصلت البيت معي كساح و كل الأمراض 
غير المفقودات العشرين قرش و ماء وجهي لما الشب قومني و كرامتي و مرونه مفاصلي 
يلا ما علينا بس بكرا لما الله يرزقني سياره كل ما امر ع دوار المدينه بدي اطلع راسي من الشباك و اتف عليه للدوار 
و ازا معي سكن سجاير بدي اكبو عليه اه اه دصير ادخن 
يلا بس حبيت افضفضلكم عن حياتي المواصلاتيه 
صلاه النبي يا جماعه انا عندي تلت اولاد توأم 
الله اعطاني ياهم مره وحده دزينه كل واحد نسخه عن التاني 
بس شو دزينه عن عشر قرود لا يا عمي اكتر 
عندهم قردنه بتتوزع عالشعب العربي كلو مستحيل تشوف واحد منهم ثابت بمكانو اكتر من دقيقتين الا ازا كان نايم 
في جاره الي الله يسهل عليها نصحتني مره اني ما اضبتهم 
بالعكس اتركهم يفرغو كل الطاقات الي عندهم قبل ما يكبرو قال عشان ع كبر يهدو و ما يصير العكس و انا اقتنعت الله يوخدني 
و رحت اطلقتلهم العنان و تركتهم يكبرو ع قردنتهم و انو يبلشو يهدو مع الكبر ولا هديو 
لاحظت انهم بزيدو صرت بدل ما ارتب البيت باليوم خمس مرات صرت ارتبو كل خمس دقايق لحد ما ستنتجت انو انا لا مو مخلفه قرود مخلفه شياطين و راح يجيبولي الدسك ع بكير 
المهم ليوم رنت حماتي و حكت انها جايه تقضي العطله عنا 
و حماتي بعمرها كلو ما شافت ولادي غير مرتين و كانو وقتها باللفه 
يعني ما عندها اي فكره عن انهم نور بالعكس دايما لما احكي معها كنت افهمها انهم احسن ولاد و طالعين اذكياء و نضاف و عين الله عليهم 
ما كنت حاسبه حساب انها ازا شافت وضع ولادي الخارج عن السيطره راح اطلع بسواد الوجه و راح تحكي عني لكل اهل البلد بس ترجع لإنها من الأساس ما كانت راضيه ابنها يوخدني ع اساس انو ابنها النضوه تامر حسني مهو شبه نبيل شعيل 
المهم رحت حكيت للولاد اكتر واحد بصمد فيكو و هو هادي و عامل حالو محترم راح اجيبلو بلايستيشن احدث نوع الي اكلو راسي فيه و معيش حقو 
و تركتهم بغرفتهم و رحت ابلش بالدار تعزيل 
مرق نص ساعه فش صوت ساعه و نص برضو فش صوت 
كانت اول مره بالتاريخ من الفرحه فيهم حسدت حالي 
ونا بليف بخزاين المطبخ سمعت اول صريخ رحت لقيت واحد متشعبط ع مروحه السقف و معلق فيها و الله رحمني اني لحقتو قبل ما اخوه يضويها 
رحت نزلتو و سلختو كف و دفشتو عالزاويه و هو مدمع 
رجعت اكمل شغل رجع طلع صوت صريخ رجعت لقيت واحد قاعد ساكت 
و تنين مختفيين خف عقلي دور دور بالبيت لقيت واحد مرمي ع ارض غرفه الضيوف و ماد لسانو انجنيت هجمت عليه اشوف ازا بتنفس طلع بتخوت و صار يضحك مسكتو من دانو و لفيتها لحد ما طلعت بإيدي 
و التاني طلع من ورا الكنباي برضو بضحك رحت مزعتو من شعرو و سحبت اخوه من دانو و رجعتهم ع الغرفه تاعتهم لقيت التالت مختفي 
حسيت شوي و اعصابي راح تفلت عالأرض رحت ادور عليه 
لقيتو بالمطبخ كابب كل جل البلاط عالأرض و معبيه رغوه و قاعد بسبح 
رحت جبتو و حطيتو عند اخوانو و سكرت الباب و شلحت حفايتي و حكتلهم اي هي مطوله معكم نزلت فيهم التلات قتل جماعي و يصرخو و اصرخ و اسب عليهم و ع ابوهم و ع ستهم و ع حالي و صوتي كان واصل دكانه ابو مازن 
ضليت اقتل لحد ما سمعت الباب بدق رحت افتح ونا ماسكه الحفاي و وجهي مزورق و عيوني حمر و شعري شارد من راسي و صوت عياط الولاد معبي الدار و الأرض بتزحلق 
و الي كان عالباب حماتي و ابنها و فش مجال انحكا عني بكل البلد خلص هاد غير الفضايح الي عملوها الولاد و ستهم عنا 
انا خلص رح ادخل الجنه من وراهم الحمدلله 
حبيت افضفضلكم 
ما بعرف شو كان بتهيألي لما قررت اكزب ع زوجي كزبه نيسان 
هلأ انا بالعاده بكزب عليه ما اختلفنا 
بس هاي المره كنت بدي اجرب اعمل مقلب و اخليه يقتنع 
دايما كزبه نيسان فيها مخاطره بس عادي نويت اول ما احس الموضوع قلب جد 
احكي انها كزبه نيسان و متأكده بس يعرف انها كزبه 
راح يصير يضحك و يحضني و يكنفشلي شعراتي بلطافه زي لما بالأفلام يحسو ع راس الكلب و يحكيلي كم انتي شقيه 
المهم زوجي دوامو طويل بطلع من الصبح و برجع بليل بكون تعبان و قرفان و وجهو بجيب نكد لستين سنه لقدام 
فحكيت ببالي اكيد هسا بس امزح معو و اضحكو راح اغيرلو جو 
و طبعا زوجي من النوع الي بغار كتير فعرفت اي نوع كزبه ممكن تستفزو اكتر اشي 
رحت مسحت مكياجي مشان ابين تعبانه و خبصت كحله ع عيوني مشان ابين معيطه 
و حطيت بلشر ع انفي مشان يبين احمر و مسكت القطاره و حطيت بعيوني ع اساس دموع 
رحت عندو و بلشت تمثيل كان قاعد بالصالون و لسا يا دوبو شالح كندرتو و رامي جراباتو و جكيتو و غراضو عالأرض 
و قاعد عالكنباي و صافن بالأخبار 
رحت مطمله راسي و ماسكه محرمه و عامله حالي متدمره و ببكي و قعدت جمبو هو خاف و تفاجئ و حكالي مالك ايش في احكي مالك شو صاير حماتي ماتت 
انا بلشت اعمل حالي متردده و من هالحكي 
لأ بس في موضوع صار لازم افتحو معك صار لازم احكيلك لاني تعبت 
طبعا هو يحرام اعطاني نظره كملي حكي و تعبير وجهو مصدوم 
صرت اشرحلو و اخبص حكي انا انا ولله غصب عني الي صار ولله ما كنت بدي بس الشيطان وسوسلي 
و كل ما احكي كلمتين اقعد اعيط لحد ما نشفتلو دمو و عيونو بطلت ترمش 
بعدين حكيت بسرعه انا بخونك صرلي شهور مع حارس العماره و اليوم اكتشفت اني حامل 
طبعا اخدت وضعيت الاستعداد مشان اول ما يقوم يضربني احكيلو كزبه نيسان 
بس رده فعلو كانت غريبه قام و بعد عني و صار يمشي عالبطيء و هو مصدوم 
انا فكرت انو الموضوع ما همو صدمني 
فجأه طمل و طال جراباتو و جكيتو عن الأرض و اجا مشي لعندي عالبطيء برضو 
رمى جكيتو عالكنباي و سألني بكل هدوء الي ببطنك ابنو 
انا كتير غبيه و هبله قسمنبلله فكرت حالي كيوت ازا بكمل الكزبه 
و حكيتلو اه ابنو 
ما شفتو الا مسك جراباتو و حطهم ع مناخيري و صار يخنق فيني 
المشكله اجيت احكيلو كزبه نيسان بس من ريحتهم دورخت و من صريخو ارتعبت و اتربط لساني 
و مرضيتش تطلع الكلمه من تمي ول عليها و هو نازل يشد ع انفي و تمي بجرباتو و يحكيلي موتي يا خاينه يا خاينه موتي 
و انا بلشت افقد نفسي تدريجيا لحد ما التمو الجيران ع صريخنا و كسرو الباب و فكوني من بين ايديه 
و بعد ميت حلفان و ميت صلح و فحوصات عملتها مشان يسدق 
اول ما فهم انها كزبه نيسان حكالي انتي طالق 
ضل وراي لحد ما اقنعني انو نلتقي بالدخله الي جمب المدرسه 
حكالي تعالي بكير قبل ما يبلش الطابور الصباحي 
و قبل ما يتعبى الشارع طلاب 
بنوقف بالدخله دقيقتين ولله مش اكتر بدي اعطيكي شغله و تروحي 
و حلفلي ميت يمين انو ما بكون حدا هناك بهداك الوقت 
لعب براسي بكلامو و بعد ساعتين اقناع قبلت حكتلو ماشي حبيبي 
عالسته و نص كون بالدخله راح اعمل حالي مارقه و ازا مكانش في حدا بتعطيني الاشي و بروح 
و فعلا تاني يوم طلعت بكير 
ضليت اتمختر و امشي و انا مراقبه الوضع و تقريبا فش ولا بني ادم لسا 
لما وصلت الدخله لقيتو واقف بآخرها و مزبط حالو 
شعراتو واقفات وقفه سلام ملكي يقبرني و من كتر ما حاطت عليهم جل شفت انعكاس العماره الي قبالو عليهم 
بنطلونو كان ساحل و ملبق البوكسر ع لون البوت 
ما افيعو مشان هيك بحبو و مشان هيك بدي يكون ابو ولادي 
لما شافني وصلت زبط وقفتو و ابتسملي و اشرلي بإيدو 
رحت انا مشيت لعندو و انا اتلفت و اتطلع ازا في حدا لحد ما تأكدت انو الوضع مستقر 
وقفت معو و حكالي ايش يا عمري ايش هالحلاوه اموت طخ انا 
ستحيت و طملت راسي و حكتلو يلا بيبي بسرعه هسا بيجي حدا 
راح قرصني من خدني فاجئني يقبرني بهالحركه صار وجهي احمر من الخجل 
فجأه مدلي ايدو ولا فيها تشكيله سوس عليم الله بيجو بنص ليره 
ما اسكاه حبيبي ما اكرمو ما اطيبو اخدتهم منو عسريع بالعقل 
و حكتلو يلا بدي اروح حياتي 
تطلع فيي نظره مليئه بالرومنسيه و حكالي حياتي استني بصير امسك ايدك 
انا وجهي حمر كمان مره و طملت راسي زي دلال بنت ابو عصام 
و حكتلو يلا بسرعه امسكها 
راح هو مسك ايدي و صرنا نتطلع ببعض و نستحي 
بهاللحظات الجميله هاي سمعت صوت حركه وراي 
لفيت وجهي الا هي المساعده تاعت مدرستي ابتهاج واقفه بأول الدخله طبعا هي نحيفه و طويله ما شاء الله قول عامود فالت 
و لابسه خمار كلها اسود بأسود مش مبين منها غير عنيها لانها فاتحتهم عالآخر 
انا شفتها هيك بلعت ريقي هيك و لفيت ع حبيبي لقيتو مفلت ايدي و متشعبط عالسور و شارد 
رجعت لفيت وجهي عليها و ما الاقيها غير صارت تركض باتجاهي رحت انا من الرعبه صرت اركض 
اركض و هي تركض وراي اركض و هي تركض وراي و كل ما الف وجهي الاقيها اقرب 
الرعبه الي كنت فيها الله لا يورجيكو ياها اركض و هي تركض وراي لفيت كل دخلات المنطقه ونا شارده منها 
و انها تتعب هالكرنيبه ولا تعبت 
اخر مره لفيت وجهي ونا اركض مشان اشوفها وين صارت اجت سياره خبطتني 
طبعا نقلوني عالمستشفى و اهلي عرفو بالقصه كلها 
و قعدت ست اشهر بالبيت مشان حوضي انكسر 
بس طول الست اشهر و انا كل ليله احلم اني اركض و هي تركض وراي اركض و هي تركض وراي 
و من يومها و همه ما خلو شيخ الا اخدوني عليه بس فش امل لسا بركض و هي بتركض وراي 
اليوم كانت الزفه زفه العريس زفه العريس الي كنت احبو 
زفه العريس الي طار من بين ايدي 
وقفت ع بلكونه غرفتي الي هي قبال دارهم الي كنت اراقبو منها و هو رايح يكب الزباله و هو طالع ع دوامو و هو نازل عالدكان 
وقفت عليها اتفرج كيف لابس بدله و حالق شعرو و طالع بلمع لمع و اهلو و صحابو نازلين بغنولو و بزفو فيه 
و ابتسامتو من الدان للدان و مبينه عليه الفرحه الفرحه مبينه من حواجبو 
وقفت و مسكت كرت عرسو و بلشت امزع فيه عالبطيء و اعيط و اتزكر كيف كنت اسهر الليالي ع هالبلكونه ع امل اشوفو 
كيف كنت مراقبتو زي الإم الي بتراقب ولادها و همه بكبرو 
زي الشب لما يطلب سندويشه فلال و يقعد يراقب تاع المطعم و هو بعمل فيها 
زي مراقبين التوجيهي الي عنيهم بترمش كل ست ساعات مره 
كنت حتى لما اشوفو قاعد عالرصيف و بحكي بالساعات مع حبيبتو اتحمل و اصبر و احكي ببالي ما عمرو تنين بحبو بعض اتجوزو 
بس لا ع دوري اتجوزو ع دوري صار في نصيب و هيها مصموده فبيتها قاعده بتستناه يجي يوخدها 
لما وصلت عند القصاصه الي عليها اسمها كريمته مسكتها و حطيتها بتمي و ضليت اعلكها اعلكها و اعيط و نبره عياطي تعلا 
بعدين تفيتها بأقوى ما عندي ع راس واحد من الي بزفو فيه و منفعل و هو برقص 
كانو كل ما يرموه بالهوا امد ايدي من البلكونه بلكي لقفتو 
ضليت اعيط و اصرخ و انادي بس ما حدا سامعني كنت منهاره تقريبا و مو مسيطره ع حالي 
رحت دخلت جوا و جبت مقص و رجعت عالبلكونه و بلشت اقص خصله خصله من راسي و ارميها عالناس و اعيط 
لحد ما خلص شعري و صار راسي زي راس جوز الهند 
رحت دخلت و تناولت قلم حومره و رجعت و بلشت احطها عتمي و ابكي و الوح بإيدي احطها بدون سيطره 
ضليت احط و الف و اعيط احط و الف و اعيط عبين ما حومرت كل وجهي فيها 
و كنت اهلوس و احكي كلمات زي راح الحبيب لييش يا غالي اخ يا قلبي حرقتلي قلبي يا غالي و اعيط و اعيط و اعيط 
خلصت الزفه بالحاره و ركبو سياراتهم و راحو عبيت العروس 
انا صرت اخبط راسي بدربزين البلكونه و انوح و ارفع ايديني و الوح فيهم 
انوح بأعلى ما عندي لإنو حبي طار مني قدام عيوني 
بعد ساعتين عياط و انهيار عالبلكونه قمت و فتت اكمل انهيار بتختي 
مسكت تلفوني و انا ببكي مشان انزل بوست ذهبت احلامي و زادت الامي 
لقيت نازل خبر عالفيسبوك انقر على الرابط و شاهد فتاه لبسها احدى عشره جني و هي تقف على البرنده لا تخرج قبل الدعاء لها 
انا نقرت و لما حضرت اكتشفت انو هاي انا و في حدا كاين عامل زوم من الشارع و مصورر كلشي انا عملتو 
من لما تفيت عالزفه للما قصيت شعري و حومرت وجهي للما بلشت اخبط راسي بالدربزين 
فبطلت عارفه عشو ابكي اليوم عأحلامي الي راحت ولا ع فضيحتي الي فاحت 
قررت اعمل انقلاب و اعلنها ثوره لإني تعبت و تقريبا زهقت و خلص اكتفيت 
شو ما اعمل حتى لو اشعل اصابعي العشره شمع اهلي ما بعجبهم 
حاطيني سرلنكيه بالبيت جيبي قهوه و دي شاي 
حطي فطور اجلي العشا و اخواني كل واحد قد الجحش مرميين عالكنبيات و بتطلبو 
جيبيلي مي جيبيلي شاحن في واحد منهم بطلب مني عشرين سندويشه باليوم قول معدتو حفره امتصاصيه 
و ازا انا قعدت شوي او نمت شوي او سرحت شوي بقطعو عني النت و بوخدو تلفوني و بفكروني بحب 
و لما بدي اطلع بدي ميت واسطه و تحقيق و تدقيق و بالآخر بخلونيش 
و يا ريت مستفيده منهم اشي في حال في حال فكر واحد من خواني يمزح معي بطلعني بإصابه او بجعلكني او بطعجني 
بس الوضع زاد عن حدو و قررت اقاطعهم و احسهم بقيمتي و انو نفسيتي تعبت 
ضليت ليوم بتختي نايمه و بس ينادوني ما اردش اول مره طنشو 
تاني مره مرقولي ياها تالت مره فقعت معهم 
اجا اخوي اكبر واحد حكالي مالك وليه بقره متقومي مو سامعه امي بتنادي 
حكتلو هيك بديش مع بوز لاوي بس ي ريتني ما حكيت لإنو مسكني من شعري و جرني عالمطبخ و وصلت ونا شعري نازل منو اربع خصل 
صرت اعيط و اخبط بإجري عالأرض و صرت اردح بصوت عالي و احكي لإمي ليش انتي مو حاسه فيني 
بعرفش كيف اجاني شلوت من ورا لاقيت حالي بقلب المجلى الا هو اخوي التاني بحكيلي ترفعيش صوتك ع امك 
الي قاهرني انو امي شايفه كل هاد بس معطيتهم كل الحريه للدينصورات ولادها 
انا رحت زي المغلوب ع امرها طلت سائل الجلي و بلشت اجلي لاني ازا كملت عناد ببات الليله بمستشفى البشير 
و انا بجلي انهارت دموعي عالصحون من قسوه الحياه و استبداد الأخوان الكبار 
و بلشت اشكي و انوح و بالأخير صارت تطلع معي مسبات لا اراديا و دعاوي من قهري 
و ما خليت مسبه الا حكيتها كل بالي انهم بالغرفه الجوانيه و مش سامعيني 
بس كالعاده تفاجئت بكف عرقبتي من اخوي التالت خلاني اقلب ع وجهي بنص سطل الجلي دخلت المي بمناخيري طلعت من دني ضليت اسبوع اعطس رغوه و اعيط رغوه 
و يطلع بلالين مني بدل غازات غير التسمم الي صار معي 
انا بديش اشي من الحياه غير انو تطالبو بحقوق البنت الي خوانها شباب متسلطين عليها و توخدولي حقي 
و يطلع حكم حبس مع جلي مع قبع لشعر رجليهم لمده سبع سنين لكل اخ بتحكم بأختو و حسبي الله و السلام عليكم 
سوي لصاحبتك الي اخوانها مقزينها 
انا معنديش خوان شباب بس حبيت اكتب عنهم لإني لاحظت انو في منهم ارهابيين 
صرلنا شهرين بالزبط مرتبطين بدون ما يشوفني غير بالصور 
و طبعا كل صوري الي كنت ابعتلو ياهم كانو بالشمس و جمب الشباك و طالعه فيهم بيضه اكتر من التلاجه 
كان عقلو طاير فيني عالآخر و ليوم حكالي انو خلص لازم نشوف بعض و نلتقي طفح الكيل ملقت 
حاولت الف و ادور و اطلع حج بس ما طلعت معو براس 
المهم قررت اعمل المستحيل مشان اطلع شبه صور شاكيرا الي كنت ابعتهم 
رحت قررت انتف شعر وجهي بلكي فتح و نور مع العلم انو هاي اول مره بحياتي بشيل شعره منو 
سميت بلله و بلشت بالخيط انتف لدرجه اني نسيت و كنت راح اشيل رموشي 
بس خلصت لقيت وجهي احمر رحت حطيت عليه ليمون مشان يهدى 
بعد شوي رجعت لقيتو مرشوم حب احمر رشم زي الحمم البركانيه 
منظر بخوف زي وحده طالعه من حريق 
رحت فتحت علبه كريم اساس افتح درجه من ابو الليره 
و دهنتها ع وجهي ع شكل طبقات لحد ما اختفى الحب و صار مستوى واحد و سلكت بالمكياج و زبطت هون و هون 
و حكيت مشان اخفف تركيزو ع وجهي خليني البس لبسه فايعه و غريبه عالموضه زي المغنيات الأجنبيات الفايعات 
لبست الوان ملهاش دخل ببعض و كترت دناديش و جهزت كلشي و طلعت 
لما قربت اوصل بعرفش ليش حظي زي حظ واحد اندعس و هو مروح من حفله تخرجو 
لإنو الجو قلب عواصف و بلشت تيرشرش 
حاولت احمي وجهي قد ما اقدر بس الطبقات الي ع وجهي بلشت تتشق من المطر و بين الحب الاحمر من بين الشقوق و وجهي قلب سكني بسبب الفرق بين درجه الكريم و لون وجهي 
و حواجبي كمان سحلو لانو قلم تحديد الحواجب الي ستعملتو طلع مغشوش 
و المشكله اني انا اصلا مو مخليه حواجب غير شعرتين تلات رفع عتب 
طبعا كل هاد صار بوجهي بس انا ما كنت عارفه 
كان وجهي طالع زي قالب الكيك المخبص المدعوس فيه بالغلط 
لما وصلت و شفت حبيبي من بعيد ركضت عليه و انا طايره من الفرحه لإنو لقائنا الأول 
لما وصلت عليه اتطلعت فيه و ابتسمتلو ابتسامه بريئه و بعيوني دموع الفرح 
تطلع هو علي من تحت لفوق و حكالي يفتح الله يختي 
حكتلو شو 
حكى و هو معصب خلص يا اختي روحي معيش مصاري روحي 
انا هون فهمت انو مفكرني شحاده كملت معو اني شحاده بس مشان احافظ ع ميه وجهي و برضو ما اعطاني مصاري فتفيت عليه و رحت 
لما روحت عملت تعطيل لكل حساباتي و هسا ثقتي بحالي صارت تحت الصفر و اتوقع اني ازا ما تعالجت نفسيا ما رح اكمل حياتي 
اليوم ونا واقفه بستنى الباص 
اجت سياره فيها شبين صفت قبالي 
بعرفش ليش صافين بس في واحد منهم كان يتطلع بالعقل 
فأنا حسيتو معجب و انا وللهي وللهي بحبش هالحركات 
فرحت لفيت وجهي و عملت حالي مش معبرتهم 
الشب كان لابس قميص احمر و بإيدو ساعه فضيه و حاجبو الشمال فيو ضربه موس 
بس انا صراحه ما تطلعت ولا عبرتهم 
بالاخر شكلهم زهقو فشغلو السياره و مشيو 
و همه ماشيين رمى ابو القميص الأحمر ورقه مصفطه ست طعجات 
خبطت بوجهي و علقت بشعري 
فتحتها لقيت فيها رقم و مكتوب بدر 
انا تدايقت وللهي وللهي لإني بحبش هالحركات فرحت رنيت عليه مشان ابهدلو 
لما رد علي حكا الو مين معي 
حكتلو انا البنت الي زتيتلها رئمك ئبل شوي مو عيب عليك 
بترضاها لأختك ينزت عليها رئم لهسا راسي بوجعني لإنو الرئم خبت فيه 
حكالي لا يا اختي فهمتيني غلط انا بس شفقت عليكي لإنك بنت حلوه و حواجبك مرتبين و مبين عليكي اخلاقك عاليه 
حرام توقفي هالوقفه و تستني باصات و تخبط فخاد الزلام الي راكبين عالواقف بكتفك الناعم 
فأنا حابب اوصلك كل يوم بسيارتي 
صراحه فاجئني بأخلائو و بتزكر انو سيارتو نوع فايع انا بفهمش بالسيارات 
بس بتشبه السيارات الي بكونو منزلين صورها عالفيسبوك بتشحط و حوليها غبره قويه و لونها بلمع 
فما قدرت افشلو مش لإشي بس ولله بحبش اكسر قلب حدا 
يلا هيو برن علي بدنا نتفق ع طشه بكرا يلا بشوفكم 
يلعن البيج الي قرأت فيها مره 
انو البنت الطفوليه العفويه الي مخها صغير بتشد الرجل و بتلفت نظره 
لإني اجيت هالمره اجرب هالطريقه مشان ازبط اخو زوجها لأختي 
كانت كل العيله مجتمعه و سهرانه و سمعت طراطيش حكي انهم بدورولوه ع عروس 
طول الوقت كنت مراقبتو بدون ما ينتبه انتو بتعرفوش اني بقدر احرك بؤبؤ واحد و التاني ثابت بمكانو اه ولله 
هاي القدره العجيبه تعلمتها من كتر ما حاولت ازبط عرسان 
ما علينا المهم هو كان قاعد جمب الشاحن من اول السهره و بلعب بتلفونو 
و مو معبر حدا شايف حالو بس صراحه حقو لإنو لحيتو مكتمله و طوله طول النخله و بلعب حديد شكلو و مش قادره اوصف قديش ساحر 
المهم رحت انا عملت حالي كمان اني مو معبره حدا و رحت مسكت لعبه ابن اختي 
و عملت حالي انها عاجبتني و اني كيوت و قعدت العب فيها وبدون سابق انذار سمعت صريخ و بعدين صحن بزر خبط براسي الا هو ابن اختي بعيط بدو لعبتو 
طبعا اول اشي عملتو اني تطلعت ع اخو زوج اختي بالطريقه الي شرحتلكم ياها تاعت البؤبؤ تزكرتوها 
الا هو حابس ضحكتو و ماسك حالو بالعقل 
رحت مسكت ابن اختي و حطيتو بحضني و عملت حالي بستكو و انو عادي ما صار اشي انو روحي رياضيه 
بدك هاي بيبي هيها خد امسك يلا يلا يا خالتو بس هو ضل متنح 
و يعيط و يتفلت بحضني و يسب علي مسبات مش مفهومه 
انا حاولت اضل هاديه و كول لحد ما و هو يتفعفل زي المعزه الي بتنازع اصبعو دخل بعيني عمالي ياها عمي 
انا من حم الضربه و من قد ما وجعتني عيني قمت بكل قواي سلختو كف و بأعلى صوتي حكيتلو خلص يا ابن الكلب 
طبعا هو هدي هدوء غريب من رعبتو مني بس كل العيله صفنو فيني ما انا سبيت ع ابو الولد سبيت نسيبنا 
انا ويلي عيني بدها توقع من مكانها 
ولا ويلي وجهي المحمرط زي ميه البندوره ولا ويلي العيله الي كلهم سكتو و قاعدين بجحروني و كل واحد مصدوم و فاتح عيونو درجه 
و لسا قبل ما افكر كيف بدي اتصرف ابن اختي نط ع راسي و سحب حجاب الأميره تاعي و هرب ع اساس انو هيك بنتقم مني 
هو فعلا انتقم لإنو غرتي اول ما سحب الحجاب وقفت زمبركات لإني صرلي شهر مو ممشطه و شعري مزيت و ملزق براسي 
و منظري كان كتير بخزي الي خلى الموقف بخزي اكتر انو اول ما ابن اختي شلحني الحجاب و هرب فيه 
اخو زوج اختي الي كنت بدي ازبطو فقع ضحكه عليم الله وصلت ضواحي العقبه و رجعت 
انا ما عرفت اتصرف بهداك الموقف لانو الكل ضحك و جد كنت مسخره من ورا هالشيطان القرد الصغير 
بس من يومها و لليوم و انا ما فتت دار اختي او خليت حدا من اهل زوجها يشوفني و يا رب يا رب يفقدو الذاكره و ينسوني و خلص بدي ابطل ازبط عرسان 
زهقت الحب المعتاد اني احب واحد لسا بدرس معي بالجامعه و بعد اسبوعين يزبط صاحبتي 
او احب واحد لسا بشتغل و لسا بدو يكون حالو و لسا دقعد استناه و بالآخر يطلع كزاب 
كنت حابه اشي جديد هالمره اشي فيو اكشن و تشويق و هيك زي المسلسلات التركيه 
قررت احب هاي المره واحد متزوج خطرت عبالي الفكره لما جارنا سكن عنا جديد 
عمرو بالتلتينات هيك اشي و كتير حلو و هيبه و شكلو وضعو مرتاح سيارتو و بيتو و مرتو مرتبين بس مرتو مو كتير حلوه اول ما لمحتها لولا لبستها الكشخه كان فكرتها الشغاله 
المهم الوضع تمام و مغري و اتوقع راح اطلع كسبانه من الموضوع و انزل ع ضره و بعدين بخبرتي بخليه يطلقها 
المهم عندي كان اني اخليه يحبني و يشوف قديش انا احلى من مرتو 
صرت ازبط حالي و اطلع ع موعد طلعتو و اسبلو بعيوني و حركات مشان الفت نظرو و فعلا صار الي براسي و زبطتو للزلمه و صار يخون مرتو معي 
بس الي ما حسبت حسابو انو مرتو كرنيبه و حيه بأربع روس و كانت شاكه بالموضوع 
مع هيك استمرينا و كان طموحي عالي و ارادتي قويه 
ليوم رن تلفوني لقيتو مسج منو كاتبلي حياتي انا مرتي طلعت تنام عند اهلها و فش حدا بالبيت تعالي 
حكيت لإمي اني رايحه عند بنت جيرانا ابتسام و زبطت حالي و رحت ع بيتو و لقيت طرف الباب مفتوح عرفت انو هو فاتحلي ياه مشان افوت عالساكت 
فعلا فتت شوي شوي و سكرتو وراي فتت و صرت انادي عليه لحد ما وصلت غرفه النوم لقيتو قاعد ع كرسي و مربطين ايديه و رجليه و تمو مسكر بلزقه و شكلو يوحي بإنو ماكل قتله 
ما لحقت اشوفو هيك الا الخزانه فتحت و طلعت منها مرتو و حامله بإيدها قلاي 
لفيت وجهي اشرد فجأه طلعولي خواتها و صحباتها من باقي الغرف 
و هاد يوم و هداك يوم طعموني قتله قسما بلله لهسا مشيتي مايله بسببها 
و شعري الي قطعوه مش راضي يطلع بدالو و تمي صار بدو طقم سنان جديد و شلحو شباشبهم و نزلو فيني قتل قول صرصور حجم كبير 
و طبعا القصه وصلت لأهلي و اهلي بطلوني من الجامعه و حبسوني خمس اشهر بغرفه الكراكيب و حلقولي عالصلعه 
هاد طبعا بعد ما دعسو ببطني 
حاليا بلشت استعيد النطق و اصابعي رجعو يتحركو فكتبتلكو القصه مشان يا بنات تتعلمو و تعتبرو مني 
حطي عينك ع شو ما بدك حتى لو ع ولد اصغر منك او حتى ع فرن غاز بس تلفي ع زلمه متزوج لأ خافي ربك و لا تخربي بيوت الناس و لا تخربي بيتك بإيدك 
بيوم عيد زواجنا كالعاده بعمل حالي ناسيه مشان اشوف ازا هو متزكر او لأ 
بس من الصبح من لما صحي و هو تصرفاتو غريبه و مش مريحيتني 
حكيت يمكن مجهزلي مفاجئه فبدي اضل هاديه و ع طبيعتي 
اجا و حكالي انو عندو اجتماع مهم و راح يطول بالشغل برضو عملت حالي طبيعيه و حكيت يمكن الهديه بليل 
صبرت طول اليوم و حاولت اهدي اعصابي و شربت شاي بالقرفه حتى صارت الساعه طناش بليل 
حكيت خلص ما ضل فيها شكلو نسي كالعاده بدي افوت انام و بس اصحا حسابو رحت غطيت حالي و حطيت راسي ع مخدتي الا صوتو بفتح الباب 
عملت حالي نايمه كان فايت ع روس اصابيعو عالساكت زي الجني 
و بحكي تليفون و الي استوعبتو انو بحكي مع وحده بحكيلها بصوت واطي ع اساس اني مش سامعه هيها نايمه يلا تعالي معنا وقت للصبح ولله لنكيف 
سمعت انا من هون فار دمي من هون و قمت زي البقره الهايجه 
حكيتلو مين هاي فهمني لا تنكر انا سمعت كلشي 
ارتبك و صار يتئتئ و حكالي اهدي افهمك انا بدي اعترفلك من زمان بس ما لقيت فرصه و هسا صارت الفرصه 
انا فلتت اعصابي و بلش الشرار يطلع من بياض عيوني و هو قاعد يحكيلي انو متزوج علي صرلو سنتين و نص 
ما قدرت اضبطت اعصابي نهائي رحت مسكت المكوايه لمحتها جمبي و رميتها ع نص صباحو بلحظه غضب 
ما كنت حاسه ع حالي الخبر خلى مخي يفلت من مكانو 
و ما شفتو غير وقع عالأرض و صار راسو ينزف ما لحقت استوعب الموضوع غير باب الدار بفتح عالهادي رحت اركض توقعتها مرتو الي متزوجها علي و كنت ناويه اقتلها متلو 
لقيت اختي و صاحبتي و اخت زوجي جايات و معهم قالب كيك كبير و مولعين عليه شمع و بغنو و حالتهم حاله و حاملين بلالين و دباديب 
و قالب الكيك عليه صورتي انا و زوجي انا شفتهم هيك و فهمت انو زوجي مرتب معهم مشان المفاجأه هاي 
و فهمت كمان انو مو كاين ملحق يعمل اشي مشان الاجتماع فطلب منهم يساعدوه و يجهزو كلشي و حكالهم انو رح يمزح معي و يلهيني لحد ما يوصلو 
المشكله انا ظلمتو و صرت قاتلتو للزلمه و هو كاين مجهزلي كل هاد و هسا ازا عرفو راح انفضح بالعيله و المنطقه و عذاب الضمير راح يخليني اكل حالي اكل 
رحت جبت سكينه و ناديتهم وحده وحده عالمطبخ و خلصت عليهم لحد ما صفيت بالبيت مع اربع جث 
رحت شحطتهم الاربعه عالصالون و قعدت انوح و اعيط فوقهم لحد ما هسترت و سمعوني الجيران و التمو 
حاليا انا بالسجن انحكمت مؤبد و ما اعدموني نظرا لإني كنت بحاله من اللاوعي 
و ما نفضحت بس بالعيله نفضحت ع كل قنوات الأخبار 
و مو بس هيك بلشت اكل اضافر رجلي لإنو ما ضل اضافر بأصابع ادي 
و يلعن الساعه الي كنت بدي فيها هديه و عيد زواج يلعن الساعه لتزوجت فيها اصلا 
عاجل مجرمه هربت من السجن و مبلشه قتل بالذكور عن جمب و طرف و الوضع غير مسيطر عليه ابقو في بيوتكم 
الحلو ببعض الشباب 
انو زوقهم بحيرش ابدا يعني ما بحتار ولا بتغلب ابدا ازا بدو يختار بنت يحبها 
يعني بيضه حنطيه سمره سوده برتقاليه قرنفليه زيتيه مرقعه مبرقعه منقوشه عادي ما بتفرق 
عينيها كبار عينيها صغار عينيها مربعات عينيها بارزات عينيها صراصير بلبن عينيها املأ الفراغ عادي ما بتفرق 
ناصحه نحيفه هيكل عظمي باندا زومبي مربربه مرطرطه مرهرطه عادي 
طويله قصيره بتزحف بتنط ممطوطه مفلوخه ممزوعه بتنلف زي متر القياس برضو عادي 
المهم مكتوب بهويتها انثى و الأهم بتعرف تدلع يعني عادي لو يشوفو شب دلوع برضو راح يحبوه 
هدول الفئه عاملين زي محكا الله يرضى عليه و يدخلو فسيح جناتو الأخ تامر حسني 
اي لحمه و خلاص 
يعني جيبلهم بقره لابسه فيزون و بدل ما تحكي امم تحكي ئييه عادي بتجوزوها 
يعني خلص تضليش تستغربي لما يكون حبيبك عندو استعداد يحبك و يحب صحباتك و يحب خواتك و يحب جارتكو و يحب بستكو و يحب الحنفيه الي بحوش داركو 
و ولا تستغربي لما زوجك حتى ونتي مو مقصره معو يضل يتولدن و يتحرش ببنات العالم و يحب عليكي او حتى يتجوز عليكي 
تستغربيش يخي خلص اعملي متلو و خليكي فري سايز سطح شو دلوعه و مخك صغير 
قصدي توكلي ع ربك هو بوخدلك حقك هدول ما الهم دوا الله يعافينا 
و يبعد عنا 
اليوم و انا ماشيه بالجامعه رايحه عالمحاضره مع صاحبتي رغد و كنا ضايعات لإنو لسا سنافر 
في شب دواوين شعرو مفسوخ ع جنب كان قاعد عالرصيف و بدخن سيجاره 
لما مرينا انا و صاحبتي رمى علينا جمل ما توقعتها 
رايحات ع عرس ولا ع محاظره واقع بسطل دهان حبيبنا اللزم مكياج ولا دهان هاظ 
هون انا حسيت حالي فهمت عليه و حكيت لرغد بدي اروح عالتواليت عن ازنك 
رحت بسرعه فتت عالحمامات و تطلعت بالمراي و حكيت معقول انا هاي انا كيف وصلت لهاي المرحله انا ليش هيك صار معي ما شفت الا دموعي متل حنفيه البلديه 
و وجهي حور و اتخلط كريم الأساس مع برابيري مع حالتي حاله 
فتت عالحمام و سكرت عحالي و نزلت عالأرض و انا اعيط 
زي كليب نانسي عجرم تماما طبعا ما حدا رح يفهم احساسي و راح تفكروني بتمسخر بس انا جد الي بصير معي مو بدون سبب 
انا لما كنت بالمدرسه كنت اقعد بالطابور الصباحي تلت ساعات عند المغاسل امسح عيوني بمحرمه و احلف للمعلمه اني مش حاطه كحله 
لحد ما يتنفخو و يصير بجفوني غرغرينا و تسدق كانت تلت ساعه تتأمل وجهي مشان تتأكد انو فش عليه اي ماده كيميائيه كانو يوقعوني انذارات و تعهدات ازا اكتشفو اني حاطه نقطه مكياج مره رحت عالمدرسه ماكله مصاصه فروله و صابغه عتمي 
صار عندي تمزق بالشفاه ونا امسح و احلف للمديره انو من المصاصه 
فلما خلصت من المدرسه و طلعت منها قررت انتقم انتقم من الحياه و من العالم 
قررت ما اخلي مسام بوجهي الا اسدو و اسكرو صرت ادهن كريم الأساس عوجهي دهن 
و صرت احط فوقو كيلو كونسيلر لحد ما ابطل اميز ملامحي 
و صرت كمان اعمل كنتور و انحت وجهي نحت اطلعو ثري دي 
و تلاته كيلو بودره لحد ما انخنق و ابطل اتنفس و صرت امسك قلم فلوماستر و الون حواجبي و اخليهم اخمل من حواجب تامر حسني 
و صرت اركب رموش فوق رموشي و احط لتر مسكارا لحد ما طلع لعيوني عضلات لإنهم بلعبو حديد تقريبا بس افتحهم و اسكرهم 
و الكحله و الايلاينر كنت اخربشهم خربشه من الدان للدان لحد ما احس حالي فرعون طالع بكفاله من الموت و شفايفي بحط عليهم تلت طبقات حومره لحد ما احسهم صار بمغلطو مغلطه 
و احط اي شدو و بلشر و بكل فراغ بوجهي ادحش لون و طبقه 
لحد ما احس وجهي قالب كيك حقو خمسه و عشرين ليره 
و اطلع من البيت عالحياه مشان انتقم مشان اخد حقي مشان افش كل غلي مشان اخد تاري 
هاي كل القصه فلا ترمي علي كلام يجرح مشاعري ونتا مش عارف الماضي المؤلم الي عشتو كطالبه بمدارس الأردن الحكوميه للبنين قصدي البنات 
سلام على شعب خاف من كنتوري و من وجهي الأحفوري 
من ورا زوجي انا حابه امسي عليكو و عالسريع اهنئكم بيوم المرأه العالمي و اروح 
لإنو زوجي جوعان و بدو ياني اقوم اقليلو بيضتين و ازا عرف اني هسا شابكه فيسبوك بالسر 
و لسا مقليتلوش البيضات راح يوكلني حاف لإنو زوجي محسوبكو بس يجوع 
بتحول لثور هائج او لزامور انذار او يمكن تسونامي درجه سابعه المهم انو بنجن و راح ينزل فيني شلاويت 
حتى اخر مره وقعت طاحونتي العقل من الكف الي سلخني ياه عشان الطبخه مالحه هو دفش شوي يقبرني 
ما علينا المهم بدي احكيلكو 
انو كل عام و انا و انتي و كل مرأه اقوى ما يكون و ما حدا بقدرلنا 
و كل عام و احنا حاكمين انفسنا و ما حدا حاكمنا و لا متسلط علينا 
كل عام و احنا حرات متحررات غير متهضات لا نخضع لا للرجل ولا لغيرو 
كل عام و احنا قويات و كاسرات و ما بطلع معنا ابو كرش براس 
احنا كيدنا عظيم احنا احنا القوه الي جواتنا عن ميت زلمه ما بنخاف حدا ولا بنخاف من اشي اي ما فشر الي بدو يخوفنا 
انا نفسي اكمل الخطاب و التهنئه صراحه بس صراحه جوزي لمحني و اعطاني جحره و حكالي هيني جايكي 
و هسا هو راح يطفي الواي فاي و يرجع والله يستر شو هالمره يرجع حامل بإيدو 
يا رب مو القشاطه لإنو لهسا قتله المره الماضيه معلمه ع كتفي 
المهم خليني اروح اقليلو بيض بسرعه البرق و اغير بنطلوني لاني عملتها ع حالي 
و ادعولي الحق لإنو ازا ملحقتش مش ضايله بتمي غير سنين و طاحونه 
بقدرش استغني عنهم صراحه ولا ببطل اكل بزر و البزر عشقي صراحه 
يلا سلام سلام 
و اتزكرن زي ما حكيت احنا قويات و ما حدا بطلعلو يحكمنا او حتى يإذينا احنا القوارير الي الها حقها 
يي اجا اجا 
سلا وتهعفر اخ ولله ولله بدي اطول الزييت من التلا 
طبعا هاي الرحله العائليه بستناها من السنه الماضيه 
لإنو كل سنه بيجو عمامي و ولادهم زياره من امريكا بهاد الوقت و اشي طبيعي نعمل رحله لكل العيله مشان نشوفهم و ننبسط بالجو الكتير حلو 
بس هاي السنه غير لإنو انا بطلت هبله و صغيره بالعكس كبرت و صارلي تحولات كتيره اهمها اني صرت اعمل حواجبي و بينت ملامحي و كت وبر الفقوس الي فوق تمي 
يعني اتوقع هاي المره راح يتفاجئو فيني عمامي و نسوانهم و الأهم ولادهم 
و بإذن الله هالمره برجع معهم ع امريكا كنه لوحده منهم 
بعرفش ازا كنت انا مبالغه بأحلامي بس مش غلط اغتنم هاي الفرصه 
المهم اتفقنا ع يوم الجمعه نتلاقى كلنا بالبحره و نعمل هش و نش و جو عائلي بحت 
طبعا اول ما وصلنا و اجيت دنزل من باصنا لمحت وحده من بنات عمي و هي بتطول بالفوتبول من سيارتهم كانت بشعرها و فاردتو و صابغتو اشقر 
رحت انا فقعت من الغيره و شلحت حجاب الاميره تاعي و دحشتو بين الكياس و حكيت هسا ابوي بكون مشغول فيهم و بنتبهليش و حملت الفرشات و نزلت 
انا ما حدا معبرني بس بنقل و بودي عالباص رحت الفت نظر بين نساوين عمامي و حكيت لمرت عمي هاتي عنك انتي انا بعرف اعمل سالاد 
اجيت مسكت السكين و بدي ابلش ولا امي اجت بتحكي بصوت عالي 
الله يلعن امك انتي من متى بتعرفي تقطعي خياره انقلعي لعبي الصغار 
هون انا وجهي صار احمر و حاولت اتخيل انو ما حدا سمع مع انو عماتي و نساوين عمامي و بناتهم كلهم كانو حولينا و سمعت صوت ضحكه بالعقل 
بس طنشت و عملت حالي انو عادي و رحت عند المنقل اعمل حالي بهف عاللحمات 
و كان ابن عمي المتربي بأمريكا قاعد قعدت اعمل حالي كيوت و مش منتبهه 
اجا عمي حكالي انتبهي عمو بلاش يولع شعرك 
مين سمعو ابوي اجا ابوي تطلع فيني و حكالي وليه يا ملعونه الوالدين وين غطا راسك يا قرده ولله لألعن ابوكي بس نروح 
انا هون صار وجهي احمر من احمر قلم حومره 
و حملت حالي و انسحبت انسحاب تكتيكي بدون ما اتطلع ع ابن عمي و اشوف ردت فعلو بعد شوي شفت كل الشباب و الصبايا ملتمين رحت دحشت حالي بينهم 
كانو بحكو و بضحكو و بسولفو حاولت احكي و هيك بس معبرونيش و كانو يقاطعو كلامي كإني علبه مخزوقه فاضيه 
رحت برضو سحبت حالي و رحت قعدت ع مرجيحه معلقه بالشجره بعرفش مين عاملها و قعدت اسب ع حالي و ع حياتي بعقلي لإنو كل العيله قدامي و بديش حدا يسمع 
بس بعرفش مين التيس الي كان عامل المرجيحه و مش مثبتها زي الناس 
و قلبت فيني و وقلبت ع ضهري و رجلي صارو فوق 
مو هون المشكله المشكله انو كان في مسمار طالع من الخشبه الي عاملينها مقعد للمرجيحه مزعلي بنطلوني من فوق لتحت 
و المشكله الأكبر انو انا واقعه و قالبه ع ضهري و بنطلوني ممزوع امام مرأى كول العيله و يومها كنت لابسه اندروير الباربي المبرقع و الي طالع منو كشاكيش 
و كول العيله ضحكت علي حتى امي 
طبعا قمت ونا وجهي خمري مو احمر و انسحبت عالباص تبعنا بكل هدوء 
و ضليت قاعده بالصندوق تاع الباص لحد ما ليلت و قررت العيله الكريمه يروحو خلص 
و الي خلاني احس حالي صرصور اكتر انو ما حدا فقدني او سأل عني 
و غفيت بالصندوق لحد ما وصلنا عالبيت 
و وجهي ضل خمري تلت ايام و عالرابع بلش يخف 
من ازفت زكريات حياتي 
بما انو احنا ست بنات و اربع شباب 
امي ما كانت ملحقه علينا غسيل اواعي بالأسبوع تغسل تلت مرات و مرات اكتر كل كم يوم يكون عندها كوام غسيل و ما كان في اثقل من دم نشرو نقعد نتطاوش انا و خواتي مين بدها تطلع ع سطوح العماره تنشرو و دايما دايما يلزقوها فيني 
بالنسبه الي كانت ازنخ اوقات لما امي تحكيلي اطلعي انشري الغسيل يا تيسه لما تحكيها للمره السابعه مع تطميله مشان تتناول الشبشب افز من مكاني احمل السله و اطلع عالسطح ونا بدعي ع حالي 
بس بين ليله و ضحاها فجأه صار اعز ما ع قلبي اشوف الغساله شغاله و اعرف انو في غسيل صرت اغير كل خمس دقايق مشان يتراكم غسيل صرت اترجى امي تغسل عشان اطلع انشر غسيل السر في هذا العشق الفجائي اني ليوم و انا بنشر طلع ابن جيرانا عالسطح فجأه بس شافني طمل وجهو و ضل مكمل ورا الخزانات و يضل قاعد هناك طول ما انا بنشر اول مره كان بالنسبه الي الموضوع عادي بس صرت كل مره اطلع فيها يطلع لحد ما صرت اشك انو بطلع مشاني يعمل حالو بتفقد الخزانات و انو واقع بغرامي و وقعت انا بغرامو لا ارادي كمان صرت مدمنه ملاقط غسيل صرت مدمنه ريحه الأواعي بعد الغسيل صرت خبيره نشر بلاطين صار عندي مهارات في صف الجرابات كل هاد مشان استعرض قدامو بعد فتره طقت روحي حكيت بدنا نضل عهاد الحال و بينا كل هالحواجز و الخزانات رحت قررت اكتبلو رساله اعترفلو اني ببادلو الشعور و كتبتلو بآخرها اسمي عالفيسبوك الحان الأحزان مشان يراسلني و تتطور العلاقه 
حطيتها قبل ميطلع ورا الخزانات مكان ما بقعد و رحت 
رجعت بعد فتره اتأكد انو اخدها لقيتها لسا موجوده بس مطفي عليها سيجارتين و ملزق فيها علكه لونها سكني و عليها طراطيش قهوه حكيت معقول ما قرأها ضليت محتاره كل هديك الفتره و استنا مسج عالفيسبوك مع هيك ما تخليت عن نشر الغسيل 
ليوم كنت مسشوره شعري و قاعده بنشر و كان هو ورا الخزانات كالعاده طلع ابوه ع غفله عالسطح انا خف عقلي و صرت الم الغسيل عالسريع راح ابوه كبس عليه ورا الخزانات و سمعت جمله بتدخن يا ابن الكلب سحبو ابوه و شحطو قدامي من خزوق مناخيرو و هو يحكيلو ولله اول مره ولله اول مره و اخر مره مسكو ابوه و علقو ع عامود الستالايت و جاب حبل و ربطو بالعامود و مسك بربيش و نزل جلد فيه ع اجريه و هو حافي هاد كلو ونا ماسكه دشداشه امي و صافنه فيهم ابوه خلص القتله و حكالو خليك مربوط هون الليله يا كلب و نزل 
الشب كان بعيط و وجهو احمر و بنطلونو مسحول و اجريه مورمات اجيت انا صرت احكي بعقلي خليني افكلو الحبل و انقذو لحبيبي اجيت لسا بدي اروح عندو تطلع علي نظره حقد مع شفطه دموع و شسمو و حكا ليش بتطلعي في عرس انتي فسديتلو يا كندره ولله لأحرق شعرك المقمل يا 
انا خف عقلي مسكت السله و ضليت نازله ركض ع دارنا و ضليت ع نفس نظره الصدمه تلت ايام و من يومها كل ما اطلع الم الغسيل الاقي بلايزي الي بطلع فيهم محروقين بقداحه 
و كل ما اطلع مكان كان مسلط علي ولاد الحاره يلحقوني و يرمو علي حجار و ينادوني سحليه 
انا وين الذنب الي ارتكبتو بالقصه مشان يصير معي كل هاد 
اخوي تزوج جديد 
مرتو صراحه يعني قمر ما بقدر انكر انا جمبها ابو قاعود من كتر ما هي رفيعه و ناعمه و انا ناصحه و جحشه 
و المشكله انو كل العيله بسيرتها و مكيفين عليها و امي شايفتها و مو مسدقه طايره فيها قول هي متزوجتها مو اخوي 
انا هون الكيد و الغيره حرقوني حرق من جوا كل ما اشوفها دخان اسود بطلع من عيوني للحظه حسيت انو امي معتبرتها بنتها اكتر مني 
صرت احس حالي صحن تمر بالعيد او زيت و زعتر ببوفيه مفتوح او اي اشي شفاف المهم ما حدا معبرني لا اخوي و لا امي ولا حتى ابوي 
هون صرت العب دور بنت الحمى الكاسره الي بتتأمر و بتتنمر و الي بتحب اخوها و بتغار عليه مع اني بالحقيقه ما كنت مسدقه و هو يتزوج مشان اخلص منو كنت ما اطيقو ع قد ما بقتلني و حتى جراباتو انا اشيلهم عن الأرض من وراه 
بس خلص ي عمي بدي اعيش الدور ضليت دايما اتدخل فيها و اسمعها حكي و كل ما تيجي عنا اخلي ايديها يكتو من الجلي يعني حركات من تحت لتحت البسها كل شغل البيت لدرجه انها صارت تكره الجيه ع بيتنا من وراي اتوقع انها كانت تشكي لأخوي بس اخوي مو مسدقها لإنو مفكرني هبله زي ايام ما كان يقتلني و يوخد الريموت مني بس لا لا هو مش عارفني 
ليوم فقدتها انو صرلها فتره كبيره ما اجت عنا حكيت ليش ما اروح انكد عليها جوا دارها و اخوي اصلا هسا بكون بشغلو فرصه اكب كيد و بلا و اشبع حقدي و قذارتي الداخليه رحت عندها من صراصير الصبح صحيت من نومها مشان تفتحلي بس شو عليم الله و هي صاحيه من النوم احلى مني و انا مجهزه حالي لأفخم حفله 
هون النار جواتي زادت وصلت نافوخي دخلت و قعدت اتفتل بغرف بيتها براحتي و اعلق ع كلشي و ليش هاد هيك و ليش هاي هناك البنت من جوا نفسها تحبسني بغرفه و تولع جره غاز و كبريته فيني بس شكلها تحملتني مشان اخوي الي هو زوجها بس انو اخوي حلفت يمين ما اطلع من دارها غير لما اخليها تشد شعرها و تتمنى تموت قد ما انا حيه و مكيوده 
رحت فتحت التلاجه و بلشت ابلع عراحتي كان في ابريق قزاز فيو عصير بس البريق منقوش نقشه دهبيه اشي مرتب و مبين عليه مو رخيص لا اشي فخم رحت شربت منو بعدين شيطاني حكالي اكسريه ي بنت رحت بالعقل وقعتو و عملت حالي مصدومه مرت اخوي اجت ركض عالصوت بس شافتو مكسور صارت تلطم و تبهدل البنت طلعت رسمي عن دينها لإنو اجاها هديه من امها و كتير غالي عليها انا طبعا بس اشوفها بتصرخ علي اكيد رح اقعد اردح لا ارادي 
و كإنو حدا حط فيني بريزه صرت اسب و اردح ما خليت قعدت اسب عليها و ع اخوي و ما خليت كلمه بذيئه الا قلتها اخر اشي اجيت مسكتها من شعرها مسكه شعرها اجت ع جيه اخوي لما فات و شاف مرتو بتعيط و شعرها بين ايدي و انا منظري زي التيس المصروع انجن 
اجا سحبني و نزل دبك ع كرشي و شلح قشاطو و هبرجني تهبرج مرتو ع قد ما كانت منكده مني بورد قلبها عن كل الشهور الي عذبتها فيهم 
صراحه بعدها صار عندي رهاب من كل زلمه لابس قشاط و ضليت معنسه بدار اهلي من ورا كيدي و صارو بالعيله لما بدهم يخوفو الصغار يجيبولهم سيرتي اني وحش بلف عالبيوت عشان يخربها و عايشه بكهف لحالي 
مش كل بنات الحمى كرنيبات 
كانت حياتنا الأسريه ماشيه تمام 
لحد اللحظه الي سمعت فيها صوت باب الدار فتح و دخل اخوي الصغير بركض و في صوت كيس بخشخش معو عرفت انو جاي من الدكان 
شلح شبشبو و راح عند المجلى غسل وجهو و شعرو من الشوب لانو نازل عالدكان بعز الظهر و فات عندي ع غرفه القعده وجهو بنقط مي و ماسك كيسو بإيد و بنطلونو المسحول بإيد 
و قعد بالزاويه و فرد شبساتو كنت انا راميه حالي ع الكنباي و بحضر مسلسل تركي و كرشي زي الجلي بتلولح و شعري كالعاده اي اشي ضايع ممكن تلاقيه فيه قد ما هو كشه 
كالعاده بقدرش اتخلص من صفه الفجع و السلبطه و الشحده الي فيني لما حدا يفتح بكيت شبس قدامي عملت حالي لطيفه و صرت احكيلو عبود طعميني مش انا دايما بلعبك بتلفوني 
عبود لف وجهو عني و عمل حالو مش سامع و ضل يوكل بالشبس كل لقمه عباره عن كمشه اكبر من تمو بحشيها بالغصب و حولين تمو فتافيت و بمناخيرو و نص البكيت تكبكب منو عالارض المهم ما يطعميني 
رحت انا قمت و قعدت جمبو حكيتلو طعميني يا يا هو راح حضن البكيت و حكالي بديش حلي عني بعصبيه مع تفتفه شبسيه اجت بوجهي و تفه برتقاليه ع جفني مع هيك كرامتي بالمره ممسوحه بهديك اللحظه يا عبود بس حبه حبه وحده عبود حمل كيسو و قام و راح قعد عالكنباي انو هيك متدايق و مزعوج حكيت انا اي هي مطوله معك رحت اخدت البكيت من ايدو بالغصب و كمشت كمشه و اعطيتو ياه و رحت استلقيت عالكنباي زي الجاموسه عبود صفن ليستوعب الي صار بعدين بلش تدريجيا يعيط و صوتو يعلى زي موتور السياره بس تحميه انا مهتميتش مسكت الريموت و اجيت دحط الشبس بتمي فجأه مخده قول محشيه حجار خبطت براسي و وقعو الشبسات كلهم عالأرض من ثقل المخده حسيت جمجمتي طقت لا و كمان ركض عبود و دعس ع الشبسات الي عالأرض انو هيك انتقم انا قمت من الصدمه كل هاد عملتو مشان حبتين شبس يا حيوان يا ارهابي يا عميل يا حقير 
رحت هجمت عليه و هو صار يصرخ بصوت عالي مسكتو من دانو شلعتها و حملت الشبشب و ضليت اسلخ فيه ع قفاه و هو يعيط و يتفلت امي اجت ع صياحنا و قعدت ساعه تفرق بيناتنا و تفكني عنو ونا زي البقره الهايجه عيوني حمر و بعض ع سناني و بضرب اخوي تنهنه من العياط و قلب لونو ازرق امي مسكتني من شعري بالأخر و جرتني مشان اتركو و هو رمى حالو عالأرض و عمل حالو ميت و امي كملت علي بالحفاي و ما خلت مسبه الا حكتها باللحظه الي حكت فيها الله يلعن ابوكم الي ما عرف يربيكم يا ولاد الكلب ابوي كان بدخل عالبيت و سمع المسبه و ابوي عقلو و الحيط واحد عندو اي اشي مسموح الا امي تسب عليه رمى يمين الطلاق ع امي و طلع و امي من حرتها لمت غراضها و راحت عند اهلها و اخوي لسا عامل حالو ميت عالأرض المهم مرق شهرين و امي حردانه و مو راضيه ترجع و ابوي جكر فيها فقعها جيزه تانيه و العيله خرب وضعها عالآخر هاد كلو من تحت راس شيبس بيتزا ابو الخمسطاشر قرش و من تحت راس كرشي البقري الي ما عندو كبرياء 
بما انو اليوم كان عندي اخر امتحان 
و العطله رح تكون طويله و ما رح اشوف حبيبي من هون لتلت شهور رنيت عليه مبارح و حكيتلو هيك هيك انا ما رح اتحمل بلاك خليني عالقليله اشوفك بكرا بعد الامتحان و احاول اشبع منك و نقعد و نطول 
وافق و حكالي ماشي و احزري شو رح اجيكي بسياره ابوي لإنو امنلنا بلا ما يشوفنا واحد من خوانك 
انا حكيتلو يعني ابوك عادي بخليك توخدها حكالي ولو اصلا هي طول نهارها معي و تقريبا الي بس مرات بعطيها لأبوي حرام يركب مواصلات بتعرفي بر الوالدين و انا كتير مرضي 
المهم انا كيفت معرفتش ادرس نهائي من الحماس مضيتها افكر بلبسه و اعمل مناكير زي الي بعملوه عالانستغرام حتى ما نمت و انا اتخيل طشتنا انا و حبيبي 
اليوم بعد الإمتحان طلعت منو مخبصه و كتير ازا بنجح انا صراحه متيسه و مو فارق معي بس عملت حالي زعلانه و منكده حركات دلع 
رنيت ع حبيبي حكالي ستني جمب الدكان باجي و بتركبي بالعقل و بنروح 
المهم ركبت جمبو و طلعنا و قعد يلفلف بين العمارات مشان ناخد راحتنا قعدت اتدلع عليه و اعمل حالي كيوت و زعلانه و هو ولا فارق معو شو قدمت بس عاجبو الوضع و فرصه للأحضان بلحظه غدرت فينا الحياه و انا بعيط ع كتفو مر عمو لحبيبي و لما شاف منظرنا طار ضبان عقلو و صار يركض لعنا 
حبيبي لما شاف عمو دفشني خبط مخي بقزاز الشباك و شحط بالسياره و ضل هارب انا صرت اصرخ و احكيلو ولك مالك نجنيت ليش طاير هسا بنموت بس هو مرعوب لإنو بالأصل ماخد السياره من ورا ابوه و ازا ابوه عرف راح يعلقو من مناخيرو و يعطيه فلقه و يشيل دنيه و يعلقهم مداليات لإنو ابوه عقلو خزق و بحبش الغلط ضل طاير و ملخوم ونا بترجى فيه ينزلني صرت اصرخ و اسب عليه راح ترك الستيرينج من كتر ما هو متوتر و نزل فيني كفوف مشان اخرس 
من غبائو دخلنا بعامود طبعا ي ريتني ما صحيت بس للأسف صحيت بالمستشفى و للأسف اصاباتي طفيفه هي طفيفه بس هاد مؤقتا لإنو مجرد ما اقوم اهلي رح يخلوها اصابات خطيره 
اما حبيبي لهسا بهلوس و بتيجيه حالات يصرخ ويتخيل انو بوكل فلقه من ابوه و ما بنام غير عالمهدئات غير انو بطل عندو سيطره عالجهاز البولي ادعولنا 
انا اخرتي اتطلق 
من كتر ما بشوف شغلات عالفيسبوك و بروح اطبقها ع زوجي 
لإنو زوجي من النوع الي ما بتطبق عليه ولا اشي لا بتزبط معو طبخه ايطاليه ولا هديه ولا حركه رومنسيه ولا اشي 
هديك اليوم شفت وحده متزوجه جديد منزله بوست انها اجا عبالها شاورما عالساعه تلات الفجر و صحت زوجها و حكتلو و فعلا اخدها بالسياره و راح يجيبلها و اكلوها برا بجو رومنسي شاعري دافئ و مصورين الشاورما و ايديهم و مبسوطين 
اول اشي الله يسترهم من عيني بحكيها و بكل صراحه لإنو الفزاعه الي عندي ما عمرو كلف حالو ينزل يجيبلي فلافل الجمعه عالفطور قد ما هو كسول و خم نوم و بليد 
بس مع هيك حكيت ليش ما اجربها الليله من مره بشوف قديش حبو الي و من مره كمان بنجدد الأيام الخوالي ايام ما كان كرشو لسا كيلو و نص بس 
لما روح من شغلو ما عشيتو عشان بس اصحيه يكون جوعان متلي هو ما فرق معو و راح بأواعيه و جرابتو المتحللات رمى حالو عالتخت مع العلم تختنا مكسور اصلا فهو كمل عليه و بثواني شخيرو وصل للأقمار الصناعيه انا تحملت كل هالجفاف و النشافه و البلاده و التياسه ع امل بنص الليل تتعدل كل امورنا حطيت منبه عالتلات و استلقيت عالكنباي لإنو ازا نمت جمبو ممكن اصحا بغرفه العمليات و همو بطلعو اجرو من داني قد ما نومو دفش 
صارت الساعه تلاته و قمت فردت شعراتي و رشرشت عطر جنون البنات بلكي حركت مشاعرو رحت زي الفراشه بخطوات هادئه قربت عند راسو و صرت احكيلو حبوشي حياتشي اسحا دبدوبي اسحا يلا حياتشي 
هو صار يكش فيني بإيدو كل فكرو اني دبانه مشان مش متعود ع صوتي بتردد ثابت عليت صوتي و ضليت اهز بكتفو مشان يقوم الزلمه نومو اثقل من دمو يعني لو اكون حامل و جاييني الطلق و اصرخ جمبو ولا بقوم 
اخر اشي معطتلو شعرو مشان يقوم هو قام ملخوم و معصب و عينيه حمر اييش فيي اييش شو بدك 
انا وطيت صوتي و نزلت راسي و صرت ارمش و العب بأصابعي انو قال كيوت و مستحيه و حكيتلو زوعانه بدي نمه 
زوجي شاف اني مصحيتو مشان هالتفاهه هاي كلها راح انجن صار يصرخ و يحكي ولك شايفتيني امك يا بقره اقوم اطبخلك يعني اطعميكي من مره ولك العن شكلك ع ساعه هالليل 
انا حكييتلو لاء انا بس بدي نروح انا و انتا بالسياره ناكل شاورما مشتهيتها يا يا دبدوبي دخيل لغاليغك يلا 
الزلمه صفن مالها هاي مستهبلتني يعني حكالي بقرتي شايفه كم الساعه 
انا صرت ارمش و مع بوز حكيتلو تلاته و نس 
حكالي شايفه هاي التلاته و نس سجلي عندك انها اللحظه الي فقدتي فيها اول طقم سنان الك 
و بعد هالغزل عينكو ما تشوف شر فعلا صرت احكي تلاته و نث و ثاورما و يلا اثحا 
اصلا الشاورما بتعمل كرش بليل 
كنت استنا علاماتي تنزل على نار 
عندي انذار من الجامعه عشان معدلي اوطى من الشب الي ببيع صاحبو عشان بنت لهيك هالمره انتظار العلامات كان مليء بالرعب 
عدا انو اهلي بعرفوش بالانذار و بعرفوش اشي عن نتائجي الاكاديميه كلها 
تقريبا ضليت اخر فتره اصحا و انام ع سجاده الصلاه و توب الصلاه ما شلحتو نهائي لدرجه انو لزق بجلدي كنت عامله زي الي بدو يخلف ولاد بدون ما يتزوج 
كنت عارفه اني تيسه و غبيه و بستاهل ارسب و انفصل كمان بس خلص فات الأوان و ما الي غير قوه ايماني و خرز مسبحتي 
المهم كان لازم اجهز حدا من اهلي ازا صار ما صار و امهدلو الموضوع ما كان الي غير امي لانو ابوي اشي طبيعي يقتلني قبل ما اكمل تمهيد و يعملي اعاقه حركيه 
و اي حدا من اخوتي رح يصير يبتزني و يهددني و يوخدها ممسك لهيك ما الي غير قلب الأم حاضن الأسرار ماسح الآلام كانت واقفه عالمجلى و بتنضف بجاجه مشان الغدا و ابوي كان بالصالون بحضر اشي عن عالم الحيوان و معلي التلفزيون حكيت فرصتي رحت عند امي و حكيتلها ماما بدي اصارحك بموضوع امي و هي بتقطع بالجاجه و مش متطلعه علي حكتلي احكي يختي حكيتلها انو هيك هيك وضعي و اعلى علامه عندي د و رح انفصل امي بصوت عالي اييش يفصلوكي راسبهه انا رحت حطيت ايدي ع تمها من الرعبه و حكيتلها داخل ع الله و عليكي توطي صوتك 
امي بصوت عالي برضو كييف اوطي صوتي كييف اسكت و انتي فاضحتينا بالجامعه ي حماره و دافعين دم قلبنا عليكي عالفاضي كييف 
انا صرت اعيط و اتشاهد و احكيلها دخيلك وطي صوتك بحياه رحمه سيدي توطي صوتك بجليلك كل الجلي بس وطي صوتك 
بس عالفاضي تركت الجاجه و صارت تبهدل و تشوبر بالسكينه حتى شريان جاجه طار و لزق ع صباحي من قوه انفعالها و كإنها بتحاول تسمع ابوي بطريقه غير مباشره 
المهم دقت الساعه الي مكتوبلي اموت فيها و ابوي سمع عرفت انو خلص مصيري رح يكون لا يختلف بتاتا عن مصير الدجاجه الي بالمجلى هاي 
اجا ع صوت امي و حكالها ايش في هون امي قال بعد كل الفضيحه الي عملتها عملت حالها بدها تستر علي و حكتلو فش اشي و كملت تقطيع بس ابوي ما سدق اجا حكالي ايش عامله وليه و مسك ايدي و جهز وضعيه اللوي و الكسر انا صرت اعيط و انهق من الرعبه و احكيلو ولا اشي ولا اشي حكا بصوت عالي و هو معصب لإمي احكي بلا ما اوديكي انتي و بنتك عند اهلك امي التمست و حكت كلشي ولا كإني بنتها ولا كإني صرلي ساعه ببوس بكوعها مشان متحكيش 
المهم ابوي نزل فيني شلاليت ع قد الساعات الي نزلتهم من اول ما سجلت بالجامعه 
تقريبا ضليت اسبوع ما اقدر اقعد قعود من الورم و انام بس ع بطني و ازيدكو من الشعر بيت ابوي بطلني من الجامعه انا ليش كنت بدي امهد لإمي ليش ليش ما حكيتلهم مني لحالي بدي ابطل بديش اكمل دراسه ليش ليش الشفره ليش 
دعواتكم لطلاب الجامعات اللهم كثر ايئاتهم و قلل ديداتهم و ثبت اقدامهم و ارفع معدلاتهم 
كنت خريجه و كان اخر فصل الي 
ما كان ضايل غير اخر امتحان فاينل بحياتي الجامعيه كلها 
من الفرحه ما درست ما عرفت ادرس من الفرحه ضليت كل ما امسك الكتاب بدي ابلش اتزكر اني خريجه و اقوم ارقص 
ضليت ع هاي الحاله لحد ما ليلت و خلص بكرا الامتحان بس فش ولا نتفه ضمير دراسي ماينه علي اقوم ادرس 
طبعا ازا مدرستش رح ارسب و ازا رسبت رح اتأخر كمان فصل و لا مني ولا من رقصي طول اليوم 
فقررت و لأول مره بتاريخي الجامعي العريق السحيق اني اغش 
انا استغربت اصلا لييش ما عمري عملتها و ليش بخاف مهو انا محجبه و الدكاتره بفتشوناش زي ايام المدارس بالعكس يعني لو احط سماعات تحت الحجاب لا من شاف ولا مني دري الذباب الأزرق مستحيل يعرف 
حمسني شيطاني للفكره و رحت مسكت الماده الي عباره عن صفحه و بلشت اقرأ فيها و مشغله تسجيل الصوت من كتر ما قرأت زهقت حياتي صرت الحن الماده و صوتي بعمل التهاب عصب سابع قد مهو بخزي في درس قد مهو طويل قعدت اغني دحيه زي دحيه سماح ابو كف تاعت تحضير الجن و في درس و انا بسجل قعدت اسب عالدكتور الفاظ لا استطيع كتابتها في هذه القصه القديره المهم خلصت تسجيل و نمت و تاني يوم طلعت عالامتحان بكل رواق اول ما وصلت القاعه و بلش الامتحان حطيت السماعات و التلفون بجيبه بنطلون تاني لبستو تحت بنطلوني و اخفيت الأسلاك و الآثار بلشت بدي احل تزكرت اني لازم اشغل تسجيل الصوت مشان اسمعو طب كيف بدي اطول التلفون هسا بهاي اللحظه تأكدت انو تعب امي و ابوي و اقساط الجامعه الي دفعوها علي كلها خساره بغبائي 
و المشكله انا بلبقليش اغش لاني غبيه و مش حدقه نهائي بس خلص لازم ادبر حالي و اشغل التسجيل ولا بعيد فصل كامل مشان ماده 
ضاعت نص ساعه و انا استنا الدكتور يلف وجهو او يلتهي بأي اشي بس عالفاضي لحد ما اجت لحظه بعد فيها الدكتور عني رحت عالسريع طلت تلفوني و من كتر منا معجوقه و برج و غبيه فتحت التسجيل و اجيت اضبو بجيبتي وقع التلفون و و نفكو منو السماعات و ضل التسجيل شغال و يا ريت بس عدت ع هيك شغال ع مقطع سماح ابو كف و المسبات و صوتي بالتسجيل بعيد عنكم زي صوت السيفون لما تسحبو المي عرفتوه 
المهم غير انو الكل ضحك علي وقتها و غير اني صرت مسخره الجامعه و صرت نكته الموسم و الكل يحكي عني و غير اني شوهت تاريخي الناصع بنظر الدكاتره انحرمت من الفصل كامل و عدتو كامل بال ساعه كاملات تقريبا كل يوم عشتو سنه و انا بعيد و صار معي ضعف بعضله القلب قد ما نقهرت و صرت اكل شعري ندم و بتيجيني حالات بعض اجر اي بني ادم بشوفو قبالي 
كل هاد مشان دودتي الحقيره الواطيه الخبيثه ما عرفت تهدى ليله اخر امتحان 
الحكمه حاول تحبس الدوده و تسيطر عليها حتى اخر لحظه 
زوجي كتير نسونجي و عينو بيضه 
مستحيل ما الاقي تنين بغرفه بتوشوشو 
الا و الزق صيوان داني عالباب و اقعد اتنصت 
خلص الفضول بدمي بالفطره مولوده وكاله اخباريه سريه من تحت لتحت 
دايما بكون عامله حالي مشغوله بتلفوني بس داني و حواسي كلها بتكون شغاله مع الي بسولفو جمبي يعني شو اقلكو كلمه نسناسه و حربايه قليله علي 
عندي قوه سمع و تركيز و ذاكره عن عشر نسوان بنفس الوقت عندي خبث و ذكاء و حداقه لدرجه اني ما بخلي اي حدا يشك فيني حتى اني هيك و كل العيله مفكره اني طيبه و عالبركه 
ليوم كنت معزومه عند دار حماي انا و كل سلفاتي سلفاتي من النوع المشكلجي و دايما داقين ببعض همه و بنات حماي 
اما انا معروف عني اني من النوع المسالم لإني بتدخلش بحدا 
كنت قاعده بجلي بعد الغدا و حاطه السماعات و ولا كإني هون فاتو سلفاتي التنتين عالمطبخ لانو كل غرف البيت معبيه و امن اشي كان بالنسبه الهم مشان النميمه و الغيبه هو المطبخ 
فاتو و قعدو ع جنب و كل فكرهم انو انا مو سامعتهم لإني حاطه سماعات 
انا فعلا حستهم اني مش منتبهتلهم بس طفيت الأغاني بالعقل عشان اسمع شو بحكو سلفتي نورا طالت سيجاره و ولعتها و بلشت فضفضه لسلفتي مريم نورا كانت وقتها حاقده ع بنت حماي الهام 
و ما خلت عنها كلمه ولا حرف الا حكتهم بعدين نورا حكت لمريم اسمعي بس خلي هالحكي بيني و بينك لإنو ازا زوجها لإلهام عرف يمكن يطلقها 
هون انا قناتي السمعيه توسعت سانتي و داني نفسها رجعت لورا مشان اسمع منيح 
سمعت انو الهام بتروح تسوي شعرها عند كوافير شب و هي الهام بالأصل محجبه و كاين زوجها عارف و حالف عليها يمين ازا بتروح مره تانيه الا يطلقها بالتلات و قال الهام حالفتلو انها بطلت تروح و كل اسبوع بتروح من وراه و بالسر عند نفس الكوافير 
انا سمعت هيك من هون اشتغلت خرابه البيوت العرسه الي جواتي من هون 
و رحت و احنا قاعدين العيله بتشرب قهوه بصوت عالي قدام زوج الهام سألتها الهام الأسبوع الماضي كنت بالصالون و لمحتك كنتي تعملي شعرك عند الكوافير الشب ناسي شو اسمو فكرك شاطر اسوي شعري عندو 
الهام قلب وجهها لونو خمري و زوجها قولو نار هبت فجأه المهم دقو العيله ببعض دقه لا يعلم فيها الا ربنا و خلصت الطوشه بطلاق الهام و زوج الهام طلع من الدار و حلف ما يرجع يدعس فيها 
لما روحنا عالبيت زوجي سألني انتي متى رحتي عالصالون و لمحتيها لأختي 
انا من غبائي و من اكبر زلات حياتي غلطت و حكيتلو اني ما شفتها بس سمعت سلفاتي بحكو و حبيت اتأكد 
هون زوجي من حرتو ع اختو و ع قد ما حس اني نذله و خبيثه مسكني من داني و اخر جمله سمعتها قبل ما يصير معي طرش كانت و انتي ما بتعرفي تقعدي ساكته يا كلبه و تسأليها ع جنب بعدين سحب داني عليم الله جهازي السمعي كلو طلع بإيدو 
طعجلي السندان تاعها و خزق الطبله و دبك ع عصبي السمعي 
عليم الله من يومها بتمنى ارجع اسمع و يحرم علي انقل كلمه وحده 
بس خلص فش امل 
انا و ابن عمي نولدنا بنفس الدار الي هي دار جدي 
تربينا و ترعرعنا بنفس الحوش 
كانو يحممونا بنفس السطل انا وياه و كل القرود الصغار التانيين بس كنا انا وياه مميزين و دايما مع بعض كنا نلبس من نفس كيس البامبرز و نوكل من نفس صحن السيريلاك كان لما تغرب الدنيا نفرش كلهيتنا بنفس الغرفه و انام انا وياه جمب بعض و كانو يصبحو فرشتي و فرشتو منشورين برضو جمب بعض زي عصافير الحب بس عصافير مبلبله 
ما علينا انا و ابن عمي كبرنا مع بعض سنه بسنه 
و دخلنا الروضه مع بعض كنت امزع شعر كل بنت بتحكي معو او بتلمس اغراضو 
كنت اعطيه سندويشتي و مصروفي و محاياتي كلها كانت ع حسابو كنت متعلقه فيه لدرجه لا توصف كنت زي مرتو و اختو و امو بنفس الوقت كنا نلعب بيت بيوت كلنا القرود مع بعض و دايما اخد انا وياه دور الإم و الأب و اضلني اعبط فيه ورا تنك المي 
كبرنا يوم بيوم انا و ابن عمي لحد ما اجا اليوم الي صارو يمنعوني اقعد قدامو بدون اشار و صار هو يستحي مني و حتى سلام ما يسلم كل اشي نقلب و بطلنا ننام بنفس الغرفه الحياه تغيرت و تعبت نفسيتي كتير بهديك الفتره و ضليت مصره اعرف ليش ابن عمي تغير علي و ليش صارو يبعدوني عنو 
مع الوقت فهمت انو ابن عمي صار زلمه و صار بعمر لازم يشتغل مشان يفتح بيت و يعمل عيله و بطل ولد صغير 
انا هون رجعلي الأمل و فهمت كل الطبخه و قررت اصبر و استنا ابن عمي لحد ما يقوى عودو و يصير جاهز صرت كل ما تجتمع العيله الف الشاله و افوت اضيف قهوه و شاي و عند ابن عمي اسحل الشال و ابين غرتي و ابتسملو و احاول اشوف بعينيه بقايا ذكرياتنا بس هو نهائي مو معطيني اي رد فعل 
مع هيك راعيت انو مستحي مني لإني بنت و ضليت اداري و اصبر 
ليوم اجاني خبر انو بدو يسافر ع امريكا يشتغل و يدرس و يأس حالو هناك 
انا عيوني يومها فشفشو من العياط و ما نمت الليل ضليت ادعيلو و استناه بالأيام و الشهور و السنوات حلفت ما اكون غير الو و قلبي ما يدق الا بإسمو و حكيت يلا بكرا بياخدني معاه هناك و بنعيش حياه هنيه بعد كل هالصبر و الانتظار 
مرت سنتين و تلات و الرابعه و لسا ما رجع رفضت كل العرسان عبيت كومه دفاتر اشعار و قصائد اشتياق 
لحديت اليوم الي سمعت فيه انو رجع رحت مع اهلي مشان نهني اهلو بسلامتو لما فتنا انا عيوني فاتو قبلي قلبي بدق و دموع الفرح مدندله بين رموشي صرت اناظر و اطالع يمين شمال بلهفه وينك يا ولد عمي وينك يا بعد قلبي 
الا هي مرت عمي بتزغرت و بتقول الفرحه فرحتين الفرحه فرحتين 
انا فكرتها بدها تخطبني قلبي صار يخبط تخبيط وقفت هيك الا جاي وحده شقرا من جوا و عيونها زرق و وراها ابن عمي و مرت عمي تزغرت و تحكي رجع بالشهاده و بالعروس 
انا هون شفت ال سنه الي ضاعو و انا احب فيه عاملين صف دبكه و بدبكو قدامي تزكرت محاياتي و دفاتري و سندويشاتي اتزكرت الفرشات و تنك المي الفرحه الي ع وجهو لابن عمي و نظراتو للشقرا الي معو وقعو قلبي و حرقولي شرياني الأبهري حرق من جوا شراييني فتحو ع بعض دمي صار مخيض 
انا انتهيت مو قادره احكي 
قبل كم شهر زبطني شب من المدرسه الي جمبنا 
حكالي انو بدو يتجوزني بس يخلص توجيهي و قال ابوه معاه مصاري بس مستنيه يخلص و انا سدقت و كان حبي الأول و الوحيد و كان اسمو عندي محفور بالوريد 
مره حكالي حبيبتي شو رأيك تبعتيلي صورتك بشعرك نفسي اشوفو و اعرف شو طول شعر مرتي قعد يقنعني ونا قد ما انا سمجه و غبيه وافقت و بعتلو صوره ونا ضاربه بوز و كاويه شعري كوي مشان يبين ناعم و مسحله كتف البلوزه قال انو مش منتبهه انبسط عليها و قعد يحكيلي ما احلاكي يا ملاكي و ما راح تكوني غير من املاكي 
المهم بعد فتره اكتشفت انو بخوني مع بنت صفي سجى رحت سبيت عليه و تركتو راح هو شلح قناع الشب الأمين السمين و طلع من جواتو الكلب اللعين صار يهددني بصورتي انو يبعتها لأهلي و من هالحكي 
انا من الخوف بطلت انام بطلت اكل ولا اشرب صباحي تعبى كلو حب و اكلت اضافري كلهم اخر اشي خطر عبالي اني اروح ع مرشده المدرسه ما الي غيرها و اكيد عندها حل و خلص اهلي ولا بعرفو بالموضوع مهي امينه 
رحت عندها اجر ورا و اجر قدام دخلت عندها عالمكتب و سكرت الباب و صرت اعيط لإني خايفه منها و من اهلي و من الشب 
شربتني المرشده مي و جابتلي عصير و قعدت تهديني و تحكيلي احكي يا عمري شو صاير معك و بوعدك ما حد رح يعرف سرك ببير حتى لو خطير و رح احللك مشكلتك انتي بس روقي و اشربي العصير 
بعد خمسين حلفان منها انها ما رح تحكي لأهلي رحت حكيتلها كل القصه المرشده صفنت فيني و حكتلي لا تخافي انتي بس اطلعي ع صفك 
طلعت و انا مرتاحه صراحه لاني حسيتها زي ملائكه الرحمه قد ما قلبها حنون و قد ما هي رقيقه و النور طالع من وجهها 
ما مرق حصتين الا المرشده باعته وراي 
نزلت عندها عالمكتب الا همه ابوي و امي و اخوي و الشب الي معو صورتي و امو و كان الشب واضح ع ملامحو انو ماكل قتله 
انا بس شفتهم فلتو ركبي من مكانهم بطلت قادره اوقف من الرعبه قلبي سحل جوا معدتي حسيت حالي بدي اغيب صرت ارج و عيوني يقلبو زي اللعبه الخربانه 
المرشده حكتلي فوتي لا تخافي المشكله نحلت و الصوره انمسحت و اهلك وعدوني انهم ما يعملولك اشي صح يا ابوها رأفت و امي و ابوي كانو مبتسمين ابتسامه غريبه و ما بتحرك فيهم غير بؤبؤ عنيهم 
ام الشب تأسفت و الشب تأسف و قعدت امو تترجى انو نسامحو و ما نحكي لابوه لإنو ابوه مخو تررلله و ممكن يقتلو ازا عرف و الشب كان بنطلونو مبلول من الرعبه الي كان عامل فيها ازعر و دواوين 
المهم انا غبيه سدقت المرشده و اعطتني نظره الاطمئنان و رحت روحت مع اهلي عالبيت 
و يلعنها و يلعن نظره اتطمئنانها ابوي قعدني و حكى لإمي جيبي الحلاوه الي بتشيلو فيها الشعر عقيده 
و فردها ع حواجبي و قبعهم بضربه وحده و كمل ع غرتي مشان اتربى و عطلني عن المدرسه شهرين حتى شعر حواجبي من حم المزعه لهس مش راضي يطلع و صار عندي صلع امامي 
حبيت احكيلكو قصتي مشان بحياتكم لا تسدقو مرشده مدرسه لانها اول اشي بتعملو بترن ع اهلك 
فاختصري و مشاكلك دائما اول متصير لا تروحي الا لإمك امك بس 
موش كول المرشدات 
ما الي حظ نهائي بالحب 
كل ما احب واحد بطلع كزاب و بطلع بضحك علي و بتسلى فيني بدون ما افهم الأسباب 
ضليت دايما عندي امل و احكي اصابعي مو زي بعض 
الا ما الاقي الصادق المغوار الي علي بغار و قلبو علي يغلا زي النار و ما يكون غدار 
يضل جمبي ليل نهار و يغمرني بالحب و الأشعار و ما يخفي عني اي اسرار 
طموحي كان عالي و محاولاتي كانت كتيره 
كل رقم ينرمالي اروح اجرب حظي بلا اي حيره 
الي يطلع بحكي مع غيري عشيره ولا اطلع عندو ما بسوى حصيره و الي هداياه الي كتير قليله 
من كتر الي شفتو بطلت احس بالأمان و فقدت املي اني الاقي السوبر مان مع اني فتشت بكل مكان و جربت كل الأعمار كمان 
ما كنت مستوعبه اني جمعيه و انو الي بعملو بطلعش من بنت طبيعيه بس كنت ابرر انها شغله عاديه و انو الحب مشاعر غريزيه 
كنت بدي بس اعيش جو الأفلام و الاقي فتى الأحلام الي بضل اشوفو بالمنام و بدي امورنا تكون تمام حتى لو الاشي كان حرام 
مهو خلص صرنا متحضرين و قلبي مفتوح لجميع المرهفين و سهله كتير و عادي بتزبطني بكلمتين و سيبونا من حكي الشيوخ و الدين و المتخلفين و المتشددين 
احنا هلأ فايعين و متحررين و حتى لو كل الشباب كزابين بس خلص بقدرش اعيش بلا هالأمورين 
شو رأيكم العميق الدقيق بهاي النوعيات من البنات الي بتعيش بلا شباب 
و هل حقا كل الشباب كزابين و جمعيات يعني من الأخر في امل ولا امل تزحلقت 
سؤال الحلقه الحب الحقيقي بأي جوره من جور عمان وقع 
ملاحظه موش الكول 
دايما بالأعراس كنت اعاني من مشكله اني البنت الوحيده الي بتعرفش ترقص 
سبحان الله بتحس كل انثى بس تنولد بيجي معها ملحق سيستم رقص كل ما تسمع اغاني بشتغل لا ارادي 
الا مني انا يدوب زابطه معي امشي اصلا 
المهم قبل فتره كان عرس بنت خالي حكيت هاي المره بدي اكسر حاجز الخوف و ارقص هاي المره بدي اروح عالبيت اقل اشي مطلوبه من تلت عرسان 
بس كالعاده اول ما فتت الصاله اجاني مرض التلزيق بالكرسي و صرت استنا انو تيجي وحده تقومني تسحبني من ايدي تحرجني كالعاده بس ولا وحده عبرتني 
فخدتي الشمال تورمت من قرصات امي مشان اقوم ارقص بالآخر استجمعت طاقتي و قمت دحشت حالي بين الي برقصو لحد ما وصلت وسط الحلبه الكل حولي برقص و بشطح و بهز مع العلم انو الأغنيه كانت شيك شاك شوك و معروف انو هاي الأغنيه لكباريه الرقص بس يعني انا مش عارف شو قومني في وحده كانت من كتر الاندماج مغمضه عيونها و ماسكه شعرها لفوق و ضاربه بوز شمال و بتحرك خصرها حركات لولبيه عالبطيء رحت اقلدها و اعمل نفس الحركه انطعج عامودي الفقري و للحظه حسيت سيخ حديد دخل بضهري من الوجع بعد خمس دقايق استرجعت عافيتي و حكيت لا خلينا بالسيف سايد و امد لحافي ع قد رجلي و اعمل بس الي انا بعرفو صرت بس احرك خصري يمين شمال بهدوء و اغني مع الأغنيه و احاول احمي اول ما حسيت حالي حميت و بدي ادخل بالجو خلصت لأغنيه و الكل قعد مكانو انا ضليت بنص القاعه استحيت ارجع مكاني لإنها هزيمه هيك ضليت مصره ع موقفي بالرغم من انو الكل معطيني نظره مين هاي العاهه 
و بعد مرور اسوء عشر دقايق بحياتي اشتغلت اغنيه الجميع بحبها حتى الصراصير اغنيه جيناك بهايه ما دقت الأغنيه غير اشوف الكل تشنج من مكانو و قام 
و الكل بلش يزحف ببطىء باتجاهي مع حركات زكرتني بالاستعداد الحربي حجات بتقفز و بتشوبر بإيديها نساوين بتهز و بتمشي بتهز و بتمشي بنات بتمشي و بتهز بنفس الوقت مش عارف كيف المهم كل ما حميت الأغنيه تزيد سرعتهم انا قلبي حسني انها نهايتي 
بعز ما الأغنيه مولعه صرت احاول ارقص زي الباقي بس الأرداف بتخبط فيني من جميع الاتجاهات اخر اشي اجت وحده وزنها لا يقل عن كغ بتهز هز امامي و خلفي بنفس الوقت بقوه خمستلاف ريختر خبطت فيني تجلعكت كوعي لزق بركبتي و قبل ما اتماسك تعرقلت بولد صغير ماسك فستان امو و هي بترقص و بعيط و كل وجهو كيك 
بعد ما تعرقلت و وقعت عالأرض هون بطل في توازن نهائي و ما حدا شافني من الغبره و الضباب ما ضل كعب من ابو التنين سانتي لل سانتي الا و انغرس بجهازي الهضمي دعسو علي تقلت بس 
لوهله حسيت حالي واقعه بين اقدام حيوانات الجاموس اثناء هجرتها من ضفه نهر للأخرى بتعرفو كيف بكونو يركضو و حوليهم غبره و نصهم بموت لإنو بندعس عليه بس الي بحضرو ناشونال جيوغرافيك راح يفهموني المهم يومها روحت بكسور و ثقوب متعدده و عقم من الرعبه غير اني جهازي الليمفاوي نشل و فقد قدراته 
و من وقتها بحضرش غير حفلات اسلاميه متدينه ممنوع الرقص فيها 
اليوم 
كنت مروحه من الجامعه و قرفانه حالي و بستنا باص 
اجا باص طاير و وقفلي و طلعت و قبل ما الاقي كرسي و اقعد فيه و استقر الباص مشي و بلشت اتلولح و اتشبت بالمقاعد زي الي بقاوم اعصار نضاراتي ام الليرتين و مداليه تلفوني الي قد راسي و هيبتي و كشختي كلهم راحو 
بس انا بنت متفائله كانت امنيتي و تخيلاتي الوحيده وقتها اني اوقع بحضن واحد من الي قاعدين عاللوج و يصير متل ما بصير بالمسلسلات الكوريه يلقفني و بعدين يوقف التصوير و نصفن ببعض و بعد ربع ساعه اتزكر اني بحضنو و احكيلو اوه اسفه لم اقصد ذلك 
بس امنيتي رفضت رفض تام تتحق و بالعكس اجيت بحضن حجه حامله شوال ملوخيه 
المهم بعد صراع عنيف بيني و بين التوازن و الجاذبيه الأرضيه 
لقيت كرسي مزوج فاضي قعدت فيه و قعدت اقبع ورق الملوخيه عن بلوزتي 
الآكشن بلش لما طلع شب حاط سامعات و تعبير وجهو جامد و شكلو يوحي بإنو من المتمردين عالمجتمع الي بسمعو اغاني اجنبيه و انطوائيين 
و انا هاد النوع نقطه ضعفي بموت بهالشخصيات و احلى اشي صار انو قعد جمبي صرت اعمل حركات اني مش مهتمه و اني عفويه و اني بشرب مي بكياته و بتطلع من الشباك 
و هو بقص راسي اذا داري عني اشي 
لما قرب الكنترول عنا يوخد الاجره طلعت دزداني مشان اطول مصاري 
هسا انا دزداني كيف نظامو فراطه لا تتعدى ليرتين بالجيبه ام سحاب و عشرين ليره ماسكه مصفته بالزاويه مش مبينه هاي العشرين عباره عن كماله مصروفي لآخر الشهر يعني ممنوع اصرفها الا بالطوارئ 
المهم انا رحت عملت قدام الشب انها طلعت بإيدي بالغلط قال يعني معي مصاري شوف و صرت انكوش ب دزداني لطلت فراطات و اعطيتهم للكنترول و راح لما اجيت اسكر دزداني و اضبو 
وقعت ال عالأرض خف عقلي كيف دطولها جايه تحت رجلين الشب لا و دعس عليها كمان 
طب كيف دطمل طب احكيلو لو سمحت اه فرصه بلكي حبني من اول عشرين واقعه 
رحت حكيتلو لو سمحت مردش ضليت احكي لو سمحت لحد ما تزكرت انو حاط سماعات حكيت طب كيف هسا طول الطريق و انا افكر و اتحسر و ادعي العشرين تضل بمكانها 
لما وقف الباص الشب طمل و طال العشرين طبعا انا عيوني قلبو قلب حبات طلع مركز معي مسكاه 
الشب طال العشرين رفع ضهره و ما اشوفو الا ركض و نزل من الباص 
انا استوعبت انو حرامي بعد ما الباص مشي طب شو اعمل انزل اركض وراه عأساس هس دلاقيه اعيط اصرخ جوا الباص حرامي حرامي شو رح يعملو مالباص مشي و خلص بعدنا و الشب وصل بيتو 
حطيت راسي عقزاز الشباك و صفنت شوي بعدين صابني انهيار و صرت اعيط بصوت عالي لإنو خلص كلو مشان دودتي بتعرفش تهدى بعرفش اقعد ساكته بعرفش 
لهسا ولله قلبي محروق عشرين هاي عشرين اي ي عمي اه بدي اعيط 
هديك اليوم صار اول التحام عائلي عنيف بسجله تاريخ عيلتنا 
تضمن تسميعات حكي حصريه و قاتله و جريئه مع قصف جبهات عشوائي يخلو من الرحمه 
مجزره عائليه للحيايا و الحربايات و العقارب فقط لا غير 
هي كانت بالأصل غلطه لما حماي قرر يجامل ابوي في احدى السهرات و حكالو ليش ما نجتمع العيلتين و نفطر سوا ولله اللمه حلوه و خلي هالقلوب تتصافى بهالشهر الفضيل لإنو كان في طوشه سابقه 
من يومها و زوجي بلطم و بجهز كافه الاستعدادات الحربيه و بهيئني نفسيا و بعطيني حبوب مهدئه 
حماي و ابوي مساكين مفكرين انو الجو العائلي راح يحتضن الجميع و تعم علينا السكينه و السرور بعرفوش انو كل وحده بالعيله عندها ثأر بدها توخدو 
الكل حاقد ع بعضو خواتي و خوات زوجي عداوات و في ملاحم سابقه بينهم اولها ملحمه الرقص الي صارت يوم عرسنا الي طلع منها الجميع بخدوش و رضوض و قرصات غير ملتئمه و امي اصلا بتكره حماتي و حماتي متحلفتلها بقتله و قصص طرمه لبكرا ما بخلص شرح عنها 
المهم خلينا بالفطور الكل كان يدخل و يضل ساكت ع اساس انها صلحه الصالون الي قاعدين فيه قدح و تعبى دخنه من شرار النظرات بس الوضع متوتر و مستني نقزه مشان تندلع الحرب 
الكل ضل ساكت و الأمور تحت السيطره لحديت ما اذن ابوي صار يحكي شايفين ما احلاكم و ما احلى المحبه 
هون كانت بدايه النزاع و الصراع و التوليع لما مرت عمي و هي ماسكه المعلقه و بتطول اول لقمه الها حكت احنا دايما حلوين لولا هل كم كاسره هون مع ترميشه و رفعه عيون 
و اكيد بهاي الحاله امي بتقدرش تسكتلها و شربت فيمتو و حكت مين قصدك يا ام توفيق اكيد قصدك عن بناتك هون في هاي اللحظات المجلس انفض لفريقين اشي مع امي و اشي مع حماتي صار الوضع زي حلبه مصارعه و مكتوب فوقها ام توفيق تيم ام علاء تيم 
انا بلشت اشوبر كمامي و اهمر و زوجي صار يمسك فيني من كوعي و يحكيلي بصوت واطي بحيات قصه غرامنا تهدي 
خواتي بلشو بخواتو و بلشت كل وحده تزت كلمه و التانيه ترد ابوي غمز حماي و قلو قوم قوم نطلع نأرجل عالسطح بس نسمع صوت الدفاع المدني جاي بننزل 
زوجي صابو اسهال و انهيار عصبي و فات عالحمام و سكر ع حالو اختي الصغيره دمها حامي و كاسره برتبه عاليه هجمت ع بنت حماي الي قدها و نزلت مزع بشعرها راحت حماتي مسكت اختي و عضتها من جبينها امي ما تحملت و مسكت قنينه الفيمتو كامله و كبتها ع عبايه حماتي الي لونها ازرق سماوي حماتي هون مخها انفسخ نصين و صارو النصين يخبطو ببعض مسكت امي و حطت راسها بسدر المنسف انا رحت افزع لإمي بنات حماي هجمو علي و خلوني اسبح بجاط التبوله سباحه 
كانت طوشه دسمه منسفيه ملتهبه و بتشبع صراحه 
ضليت بعدها اسبوع امشط شعري و يطلع منو برغل 
و زوجي صرلو اسبوع فقيد و اخر اشي لقيناه مخطر و متزحلق بالبانيو 
حبيت اشاركم نبذه عن جمعاتنا الرمضانيه 
ملاحظه القصه لا تمثل الجميع و تمثل بعض المواقف بصوره مكبره قليلا 
مرحبا كيفكم انا انقرأت فاتحتي 
لهيك صرلي فتره مختفيه و مندثره و ما ببين كتير سامحوني 
صراحه انشغلت و غير عن اني انشغلت كمان ما حبيت احكي بالموضوع قبل ما يتم لصحباتي و بنات خالاتي و عماتي 
خوف الله انطقع عين او ينقو علي او العريس يتراجع بآخر لحظه كنت طول هالمده ع اعصابي انا و امي بدناش ولا غلطه صغيره تخلي هالعريس يتزحزح من مملكتنا كل القصه صارت بسريه تامه حتى لما جارتنا ام محمود سألت امي مين الشب الي كان عندكو مبارح امي حكتلها انو واحد بلم تبرعات و لزقه بدو نتبرع بالغصب ام محمود عندها حاستها السادسه و العشرون و قلبها ما ارتاح لشلفقه امي للموضوع لإنها طواله غيرتو و اكيد ام محمود بتوثق بحدسها و قررت تتأكد لحالها 
انا و امي بعد ما نقرأت الفاتحه مع الجماعه فكرنا انو تمت العمليه بنجاح و حطينا ايدينا و رجلينا بمي بارده خلص بس تاني يوم الصبح صبحت ام محمود عنا و برضو رجعت سألت امي مين الشب و امو الي كانو عندكم مبارح كنت انا بالمطبخ بعمللهم قهوه اول ما سمعتها سألت رجعت لورا و مديت راسي من الباب و انا ماسكه الغلايه و المعلقه بتنقط قهوه عالأرض و تطلعت ع امي و رفعتلها حواجبي ع اقصى ارتفاع امي فهمت علي و حكتلها هدول جماعه تنظيم الحمل عاملين حمله توعيه و اجو يشرحولنا عن الموضوع 
ام محمود ركت ضهرها عالكنباي و حطت رجل ع رجل و حكت لإمي هو يوم بلم تبرعات و يوم بنشر الوعي عن الخلفه 
امي انعجقت عملت حالها بتقشرلها تفاحه و حكتلها لا هاد واحد تاني مش عارف مالهم مستلمينا 
ام محمود هون كشفت قناع المراقبه عن حالها بدون ما تنتبه و حكت كيف واحد تاني لابس نفس الكندره الي اجا فيها مبارح و نفس نمره الرجل و نفس نمره السياره و نفس التالوله ع طرف دانو 
امي نبهرت و بطل في مجال تنعجق ولا ضل تفاح تقشره صارت تضحك و حكتلها ول عليكي يا ام محمود مش تاركتيلي مجال حتى افاجئك ما دريتي سلمى نقرأت فاتحتها مبارح 
ام محمود طبعا عارفه من قبل بس لازم هون تعمل حالها متفاجئه بحلقت عيونها و فتحت تمها و بعدين حكت ها سلمى بنتك الي طول نهارها عالتلفون و قهوتها زي المي نقرأت فاتحتها طبعا ما اوصفلكم قديش انو مفعول عينها لإم محمود اسرع من سرعه الضوء اسرع من واحد وقع تلفونو و نزل يلقطو اسرع من واحد بركض عالكولر يشرب مي قبل اذان الفجر 
لإنو بنفس اللحظه رنت ام العريس ع امي و حكتلها سامحونا فش نصيب الشب بحب بنت عمو و مكناش بدنا ياها بس ما قدرنا نجبرو 
و مشان هيك انا رجعت فتحت الفيسبوك و بدي ابلش بوستات مطلقات و اطخ ع ام محمود لإنو بتعرفوش قديش دعيت من اول رمضان مشان هالعريس يجي 
بتعرفوا شعور لما تحس انو النصف الإيمن من جمجمتك 
يلتصق بالنصف الأيسر مره وحده بدون سابق انذار او بمعنى تاني تحس وجهك انكبس بالمكبس يعني خدودك يسلمو ع بعض من جوا 
ما رح تفهموا علي غير لما اشرحلكو القصه من اولها 
هاد يا سيدي ليله مبارح بعد الفطور بليل اخوي الكبير جاب صحابو عنا عاملين سهره يعني و ارجيله و قعده صباحيه و بتعرفو اجواء الشباب الي كل البنات بحبو هاي الأجواء و نفسهم يصيرو ذكور لأجلها 
يا اخي بتحسهم غير بس بقعدو يضحكو فش ولا نفسيه بالقعده و دايما في واحد بينهم بكون مطسه و الكل بتخوت عليه و بشلو اعصابو العصعصيه شلاليت و عادي ولا بتأثر اصلا بكون مكيف لا و كمان اخوي استقبلهم بالشرت تاعو الي بلبسو من ايام التوجيهي مع العلم انو هاللوح هسا صار بدو يتخرج من الجامعه و عادي جدا تلاقي واحد فيهم جاي بشبشب الحمام وضعهم طبيعي و حياتهم بسيطه و لطيفه جدا 
اي احنا البنات ازا بدنا نعزم بعض لازم اللبسه كامله من فوق لتحت ما تكون وحده فيهم شايفتها او لامحتها حتى بالصور يعني ازا تطلب الأمر بنزل نزله كامله عالسوق مشان اجيب لبسه للعزيمه و يا ريت بتكون عزيمه حلوه عادي جدا تلاقيني عازمه ع بيتي وحده بكرهها بس مشان احط ع عينها و عادي جدا ازا نسيت حالي و مزحت مع وحده منهم و حكيتلها يا دبه تروح من العازومه ع دكتور نفسي و تضل شهرين تتعالج من الاكتئاب 
يا اخي احنا البنات كتير بنتعب بتفكيرنا 
المهم القصه الي صارت كالآتي صحاب اخوي قاعدين بحوش الدار و صوتهم واصل الحاره الي جمب حاره الجيران 
و انا بالغرفه عامله زي ابو بريص متعربشه عالشباك و لافف حالي بالبرداي و مش عارفه اقعد بدي اروح عندهم بأي طريقه 
شفت اخوي دخل عالحمام اجاني العقل المتهور حكيت خنأخد صينيه و اعمل حالي بدي اخد الكاسات من عندهم 
اصلا و انا صغيره كنت دايما اخوي يقعدني مع صحابو هدول هسا شو فرق شو تغير ما اتوقع عندو اعتراض اصلا 
عملت الي براسي و تهورت و طلعت عندهم عالحوش و قعدت اسلم ع صحابو و ايش يا لولو و كبرانه و اضربي كفك و صايره مزه و انا عايشه الجو و صحابو طبعا ما سدقو 
بديش اطول اكتر من هيك اخوي اجا ونا قاعده معهم عادي ما عمل اشي بس حكالي من عند الباب لولو تعالي انا قمت و تعرقلت قدامهم بشبشب الحمام الي لابستو لإنو سفينه مع هيك ضليت مبتسمه و حكيتلهم باي بكل حب و ما كنت اعرف انها اخر باي زي لما زلمه بالمطار يلوح لمرتو من بعيد قبل ميطلع عالطياره و هو مدمع و قلبو مش مرتاح و توقع الطياره بالآخر 
حاليا الي عاز علي انهم سمعو صوت الكف الي سفقني اياه اخوي اول ما فتت من باب المطبخ ولا الوجع و الالتصاق عادي ما فرقو معي 
جد جد انو احلى جو الشباب ولا البنات 
اخوي الصغير بصف عاشر بدخن من ورا ابوي 
التم ع شله همل بمدرستو و دلوه عالهريبه و التدخين بالدخلات و التطقيس عالبنات و الولد صار دواوين مع انو شواربو لسا متفرقين و فش شعرتين جمب بعض لا و بجرحو كمان لإنهم لسا جداد 
طبعا انا كيف عرفت انو بدخن لإنو دايما بس ارتب غرفتو و اصفط اواعيه بالخزانه بلاقي سجاير مخبيه و مدحوشه هون و هون 
مخبيه تخبايه واحد حشاش واحد صرلو ميه سنه بدخن و خبره في امور التهريب و التعاطي اماكن مستحيل تخطر ع بال ابوي ولا ع بال الجن النيلي 
بس الغبي ما حسب حساب الي برتبلو خزانتو الي هو انا 
طبعا انا بخباثتي و حداقتي استغليت الموضوع لمصلحتي يعني مش فارقه معي صراحه الولد يدخن او لأ عالحالتين صحتو خربانه من شبس البشار و البيبسي الي بلدعهم عالريق 
و اصلا يدخن و يضل عايش ولا احكي لأبوي و معروف انو ابوي ازا عرف راح يقصلو شلاطيفو قص و يدفنو و هو عايش يعني بالعكس ازا فسدت عنو راح نخسرو 
فأنا قررت اخدها ممسك عليه و اشغلو عبد عندي و فعلا الولد صار كل يوم يرشيني بمصروفه و اغراضه و شو ما اطلب يعمل حتى تصفيط خزانتو حتى شاحنو صار اول ما يخالفلي امر طواله افتحلو ع صورتو و هو بدخن ورا تنكات المي و ابتزو فيها 
الولد بالآخر قرف حياتو و قرف الدخان من وراي كره الساعه الي دخن فيها و خلتو ينذل لأشكالي ضل عايش تحت رحمتي و متحملني لمده تلت شهور اخر اشي الولد طفر بطل معو حتى حق دخان لإنو كلو بدفعلي ياه 
قرر يعمل انقلاب الأخ يعمل ثوره علي و يقلب السحر عالساحر مهو كمان النذاله وراثه بعيلتنا 
راح بكل دنائه نضف غرفتو و حياتو من كل اثار الجريمه و ترك الدخان تماما بدون ما يحكيلي و ضل اسبوعين يمثل انو هو لسا خايف مني 
لحد ما ترك الدخان و محى كل الأدله 
و ليوم و العيله مجتمعه و ابوي مروق و انا جاعصه و بتأمر و بتنمر عليه 
الولد قام و حكا علي و على اعدائي 
يابا انا قبل فتره كنت ادخن الشيطان غواني و الزمن رماني و لكن بفضل تربايتك النبيله انا قدرت اترك الدخان و ارجع لصوابي بس الي ما بتعرفو يابا انو بنتك هاي عملت هيك هيك و خبت عنكم كل الموضوع و خلتني اكمل في طريق الضلال و كانت تبتزني و تخليني اشتريلها سجاير معي 
انا فجأه بعد هالخطاب تحولت جلستي من جلسه فرعونيه كلها كبرياء و جبروت لجلسه واحد عوايني و تاجر مخدرات و ماضيه اسود بنظر اهلي 
الكل حدق فيني و اولهم ابوي يعني اخوي قد مهو نذل غطا عملتو بعملتي 
المهم بلا طول السيره دفعت ثمن نذالتي و فوقها ثمن تدخينو للولد مع بعض ابوي مد ايدو سحبني من جفني و شحطني عالغرفه و طبع نمره ع صباحي طبعه دائمه و انحبست من يومها بغرفتي مع اعمال شاقه لمدى العمر بتهمه السكوت عن الرذيله و الإرتشاء و استغلال المراهقين 
و اه صحيح اخوي كيف عليه ابوي لأمانتو و اشترالو ايفون و اعطاه ترقيه و صار امين و شريف العيله 
هسا برأيكم اخوي حدق ولا انا غبيه 
مره برمضان الماضي قررت اروح اصلي التراويح 
انا و بنت عمتي هدى و بنت جيرانا ساره 
انا كنت لابسه توب صلاه من الشوب كنت لابسه تحتو دشداشه للركبه كسلت البس بنطلون الدشداشه كاحته و ملزق عليها اكل و بقع زيت و رسمتها دايبه بس مش مهم منا لابسه توب 
المهم وصلنا الجامع ساره اعتزلت بالزاويه و ضلت تصلي و تتعبد مع انو ساره انا صاحبيتها و طول وقتي معها بس ما عمري شفتها بتصلي بس سبحان الله التوجيهي شو بعمل 
اما هدى وين فيه حجات عاملات دائره و قاعدات بسبحو سوا تروح تلزق جمبهم و تقعد تصلي مع اني برضو بعرف انو هدى من النوع الي بصوم بدون صلاه بس خلص البنت بتدور ع نصيبها حتى بالجامع 
ما علينا الله يهدي الجميع انا الي بحالي كنت رايحه اشرب مي من الكولر في كاسه شفتها محطوطه ع جنب حكيت اكيد ما حدا شارب فيها اخدتها و قعدت اعبيها مي الي ما كنت اعرفو انو هاي الكاسه لبنت صغيره جايبتها معها و البنت هاي لو انها مش لابسه توب صلاه زهري عليه كلمه فله كان اصلا بفكرها ولد قد ما هي قرده و مشحبره و وجها كلو شطبات و الها شوارب و بتشبهش البنات 
المهم البنت انجنت ع كاستها و اجت دفشتني و سبت علي انا الله يسامحني بعرفش اطنش من كتر ما انا حماره قال رحت قرصتها من خدها قال بدي اعمل حالي كبيره 
البنت صارت تعيط و قامت زي المجنونه تلحقني انا خفت لإنو منظرها مرعب و شكلها مش ناويه خير فما كان بإيدي غير اني اهرب و البنت مصره لسا تلحقني و بعينيها الشر هربت برا مصلى النساء لما طلعنا برا ع حديقه الجامع طالت البنت حجر و لحقتني كمان مره انا التمست مالها هاي اخر اشي فتت اتخبى بحمامات الجامع رحت فتت غسلت و رحت عالحمام من الرعبه بس خلصت اجيت اتوضى مشان ارجع اطلع فوق و اصلي شلحت تنوره الصلاه و اليانس و شبشبي و حطيتهم و قعدت اتوضى بس خلصت اجيت البس توب الصلاه ما لقيت غير اليانس طب التنوره وين و الشبشب وين متت و انا بدور 
ضليت احاول ارن ع هدى بس الحمامات فش فيها شبكه و الحمام بطل حدا يفوتو ع حظي اخر اشي اتجرأت و حكيت خليني اطلع برا و بسرعه اركض عالدرج و افوت ع مصلى النساء و هناك بدبر حالي 
اول ما طلعت من الحمام لقيت البنت حسن صبي الي كان لاحقني لامه كل ولاد الحاره و مجهزين حجار و بستنوني اول ما شافوني صارو يركضو وراي 
المشكله انو حاصروني و معرفتش اهرب ع مصلى النساء قررت اهرب ع دارنا و دارنا بالحاره التانيه و المشكله صار اي ولد بالحاره يشوف الولاد و همه بركضو وراي يجي يركض معهم 
و يرمو علي حجار رجموني و الي يشدني من يانس الصلاه و الي يشد دشداشتي و انا حافيه و بركض و ما حدا فزعلي تاوصلت باب الدار بلهث و ضلو لآخر رمضان اهلي يقرأو علي و رجلي تيجيهم حالات يصيرو يركضو لحالهم 
من ارعب ليالي حياتي 
اليوم كان فطورنا ببيت صاحبتي 
عزمتنا انا و باقي الشله ع ورق عنب و تبوله و فتوتشيني و هاي الأشيا الخفيفه 
مع انو هالأكلات بالنسبه الي و لكل وحده من صاحباتي عباره عن مقبلات و بنشبعش منها بس خلص بنحب نعمل حالنا قدام بعض اشي واو و دلوع و اكلو خفيف و بموت بالحوامض 
مع انو احنا نفسنا بأيام دوام الجامعه العاديه ازا الوحده فينا جاعت بتوكل رجل التانيه 
المهم اجتمعنا عندها قبل الأذان بنص ساعه كنا ماخدين راحتنا كل فكرنا انو رانيا وحيده اهلها و فش بالبيت حدا قبل الأذان كنا بنحتضر احتضار جماعي الي بمر من جمب باب الغرفه الي قاعدات فيها بفكرها غرفه استئصال احشاء قبع اظافر من اصواتنا المرعبه في وحده من صحباتي من كتر مهي جوعانه قامت و صارت تتمسح بالحيط و تتشاهد و تدعي يأذن و تعيط طبعا ولا وحده فينا ساعدت رانيا بتحضير السفره رانيا داخليا صارت تدعي ع حالها ع هيك صحبه و انا شو جبرني اعزمهم و من الصبح افرم تبوله لهيك اشكال 
المهم اذن اول ما حكا الله اكبر زوبعه اعصار زلزال ملعون الريختارات ضرب السفره صحون بتتلمع بنات بتدشى بتول بتسبح بين الدواليات ريما راحت ما تموت شرقت بعضمه رقبه الجاجه كنا اسخم من عازومه فيها عشر شباب بلعبو حديد طالعين من الجيم جوعانين 
بعد ما خلصت المدبحه و انا و صحباتي مرميات حولين السفره في لمعه دخلت عالمطبخ ريحه عطر رجالي فاحت في خشونه جذابه بالمنطقه انا و صحباتي كل وحده فزت من مكانها و عدلت القعده انا عالسريع مسحت الرز الي ع حواجبي و اخدت وضعيه بنت في شب طويل و عيونو خضر دخل عالمطبخ حامل صينيه ناولها لرانيا و حكالنا صحه صبايا و فات انا و صحباتي هجمنا ع رانيا مين هاد ولك بشبهك من وين اجا 
اخر اشي فهمنا انو اخوها لرانيا رانيا مسكت شعرها و ربطتو و رفعت حواجبها و مناخيرها و اشتغلت خباثتها و حكت اه اخوي و بندورلو ع عروس 
لسا ما لحقت رانيا تحكي حرف السين كلنا قمنا من مكاننا انا ركضت عالمجلى ما خليت عليه ولا كاسه حتى الصحون النضيفه طلتها من الخزاين و جليتها من اول و جديد بتول صارت تمسح بالطاوله و ترتب فيها ريما شمرت و صارت تشطف ولكو فرح قسما بالله صارت تليف بالشبابيك المشكله كل وحده منا من جواتها مصدومه و بتتحلف لرانيا لإنها ما حكتلنا انو عندها اخ بس خلينا نلحق حالنا بلكي ها 
و احنا قاعدات بنعزل فات اخوها لابس و مزبط حالو و حكالها رانيا بدك اشي هي انا رايح عند دينا اسهر عندهم و طلع 
بتول رانيا مين دينا 
رانيا ولكو خطيبتو لأخوي 
فرح ما حكيتيلنا انو خاطب 
رانيا ليش انتو خليتوني اكمل فجأه قمتو و عزلتو البيت بس جد يسلمو ريحتوني صبايا 
انا غيبت عالمجلى 
انا من صحيت و انا حاسه هاليوم نكد 
لإني اصلا مش متسحره امي حلفتلي ميت يمين انها اجت و صحتني عالسحور 
بس انا مش متزكره انو حدا حكالي قومي ضليت نص ساعه مصره و احكيلها لا ما حدا صحاني و ليش ما صحيتوني اخر اشي فقعت معها و كان بإيدها مسبحه سلختني فيها بأحمى ما عندها حتى الخرزه منقوش عليها كلمه سبحان الله علمت ع رقبتي انا عصبت و رحت ع غرفتي و انا اسب ع حالي و لسا مصره انو محداش اجا و صحاني كنت معصبه و بقمه عصبيتي و خلص مش شايفه قدامي 
ما صارت الساعه خمسه المسا الا انا مسخسخه من الجوع اي اشي بشوفو قدامي بقعد اطاوش فيه خلص جوعانه و مقهوره و مش طايقه الهوا نفسو قبل الأذان بساعه و انا مرتميه ع ارض البرنده و بعيط من الجوع و فش فيني حيل حتى اقوم من مكاني امي نادت علي بتقلي تعالي كنسي غرفه القعده انا انصرعت كيف بدك اكنس و انتي شايفه حالتي امي عصبت و بصوت حاد حكت تعالي كنسي بقلك هيها عالسريع بدهاش اشي 
انا قمت بالويل عن الأرض و رحت بمشيه ضابط لإني معصبه اجيب مكنسه الكهربا و صرت اطلع اصوات بتشبه صوت صهيل الحصان مع نبره عياط لإني خلص واصله حدي من الجوع شايفه امي فخده جاجه و خواني سمبوسه حطيت المكنسه عالأرض و اجيت اشغلها ما اشتغلت ضليت اكبس و اخبط بالكبسه و ما رضيت تشتغل اخر اشي عصبت اجيت اشوتها برجلي اجت رجلي بطرف الطاوله اصابعي تكسرو صرت انط و اصرخ و القي موشحات امي ما طاقت غبائي اجت شلحت حفايتها و صارت تضرب فيني ع جنابي و تقلي ولك محملتينا جميله انك صايمه ولك يا عاهه يا بقره يا تيسه منتي مش حاطه فيش المكنسه بالكهربا اه يا كندره كيف بدها تشتغل ولك يلعن امك الخ 
المهم ساعه و انا افلت حالي من بين ايديها بعدين حكيت ولله ما انا مكنسه و رحت افوت ع غرفتي و انا ماشيه بدي احرد تعرقلت بأخوي الصغير وقع و اجا راسو بحفه الحيط و هات الي يسكتو امي صارت تدعي علي ابوي صحي من عياط اخوي و اجا عالصوت التاني صايم و معمي قمارو عالمزبوط و فوق هيك صاحي من النوم يعني بخوف اكتر من الثور الهايج جوا حلبه مغلقه و طبعا اول ما شاف امي بتدعي استوعب اني انا ضاربه اخوي راح فك عصايه المكنسه هاي الي بتشفط الي بتكون حديد و لحقني فيها انا فش فيني حيل اهرب صرت اعيط و ارجع لورا و احلف اني ما عملت لأخوي اشي بس ابوي بهديك اللحظهه ما كان بستقبل عنيه حمر و بطلع دخنه من مناخيرو ضل يمشي باتجاهي لحد ما حشرني بالزاويه و نزل فيني ضرب لحد ما طعج عصايه المكنسه ع ركبتي 
المهم قمت ونا بعرج و بعيط ع غرفتي و حبست حالي و هيهم افطرو و انا لهسا ما افطرت و حردانه 
هلأ جد جد الحق ع مين ليش الواحد بنكد بس يجوع 
بما انو بلش رمضان 
فهي فرصه تشجيعيه جديده الي مشان اعمل ريجيم جديد 
طول حياتي و انا احاول كل اسبوع ابلش ريجيم و عالفاضي انحف تنين كيلو تاني يوم يرجع بدالهم اربعه 
وصلت معي اني صرت لما يكون عنا حفله ما انزل عالسوق ادور ع فستان اختصر و افك برادي الصالون و الفها ع حالي و خلص فستان باكليس 
صرت لما اركب مع اهلي بالسياره تلزق بالأرض صارو يطلعو بالسر من وراي 
معاناتي كانت كفيله بإني اقرر احرم حالي من الأكل بس مشان انحف و هي رمضان اجا يساعدني و قرأت انو ازا مضيت الشهر شوربه و سلطه فقط لا غير بطلع منو باربي يعني اقل ما فيها الاقيلي عريس عالعيد لإنو ملقت 
عاليوم الأول امي عملت منسف منسف سيد سيدي ما عمل زيو خصوصي امي فنانه بالمناسف قبل الفطور بساعتين حبست حالي بالغرفه مع صحن سلطه و صحن شوربه خضار مشان لا توصلني الريحه ولا اشوف المنظر كنت متحمسه و كل همي يزبط الريجيم كل ما اسمع صوت معالقهم برا اصير ادمع بس عالسريع اهدي حالي و اتزكر حلمي 
بعد التراويح طلعت من غرفتي لإنو خلص الأكل انضب لقيت ابوي جايب كنافه ع وربات ع قطايف منقوعه قطر و ما لحقت اشوف شو كمان صرخت و هربت ع غرفتي و ربطت رجلي برجل تختي و صرت اعيط و قلبي يدق بسرعه نفسي مرغرغه ع صحن قطايف عصافيري الدعو لدع 
بس تماسكت و صبرت كانت اصعب لحظات حياتي ع نص الليل طلعت احضر تلفزيون اهدي حالي لقيتهم بجهزو سفره السحور قول سفره صباحيه عروس او موائد الرحمن كل ما لذ و طاب و سال له اللعاب رحت سحبت حالي ع غرفتي و خليت اخوي يسكر علي بالمفتاح و حضنت مخدتي و ضليت اعيط لحد ما غفيت الله رحمني ما وقف قلبي لإني نمت بتقطع من جواتي 
تاني يوم امي كانت عازمه دار خالي و كانت عامله مقلوبه و دوالي و كوسا و مسخن و كبه و لازانيا سفره بترد الروح مفحفحه تفحفح انا شفتها صرت اخبط راسي بالحيط و انوح من التعب نزلت عالأرض بطلو رجلي يحملوني صرت ازحف ع غرفتي و انا ميته عياط و نياح لما وصلت الغرفه امي بلحظتها فتحت عالدواليات الريحه فاتت من مناخيري لفت وصلت المخيخ تاعي هون توسعت شراييني لحد ما فلتت و تفسخت قمت حيلي و هجمت عالمطبخ بدون اي سيطره عيوني حمر و شعري متمزع اهلي صارو يصرخو من الرعبه امي تشعبطت ع كتفي و خواتي مسكو رجلي و صارو يحاولو يشحطوني من المطبخ نفضت حالي كلهم طارو عني الي اجا ع ضهر التلاجه و الي بالفرن 
هجمت ع طنجره الدوالي بدخنتها لساتها نار شربتها شرب نزلت ع سفره الأكل صرت اقرط كلشي مع الصحون خلص مش ماسكه حالي هاي مش انا هاد وحش لبسني اخر اشي الأكل وصل عيوني انخنقت زورقت اتطرو اهلي يرنو عالدفاع المدني 
طبعا ما دريت انا شو صار بس ع حكي امي انهم دحلوني تدحيل عالدرج لإنو ما قدرو يرفعوني عالحماله 
اول رمضان الي مع زوجي يعني لسا مش متعودين عالنظام كيف 
اهلي قرروا انو اول يوم فطورنا عندهم انا و كل خواتي و اخواني المتزوجين رحت احكي لزوجي انو هيك هيك ففاجئني زوجي بإنو بحكيلي اجليها لإنو اول يوم عند اهلو 
انا اسمعو هيك و يبلش راسي يغلى زي لما تجيب علبه بيبسي و تخضها و تفتحها كيف بتفور انا هيك اعصابي فارت 
كيف يعني اجليها بقلك كل اهلي و اكيد امي هسا و نساوين خواني صارو طابخين هو تخويت الشغله بلشت انوح و الوح زوجي الو تلتين الخاطر يقلي خلص عند اهلك و يخلص من زعبرتي بس كان خايف من امو و خايف كيف كل اهلو رح يجتمعو و يحكو عنو كيف فضل اهل مرتو ع اهلو و كيف انو خيخه ليخه 
بس برضو ما اقتنعت و حلفت ميت يمين اقضي رمضان كلو عند اهلي ازا ما رحنا ع عازومتهم اول يوم و صرت اعيط و اعمل حالي بدوخ و بوقع و نفسيتي تعبانه 
زوجي بالاخر استسلم و حكالي رح يحكي لأهلو انو انا مريضه و هو لازم يضل عندي و بنيجي تاني يوم بس مش لازم الجن الكحلي يعرف لإنها هاي بالنسبه لأهلو مهزله و همه شديدين بهيك مواضيع 
فعلا رنلهم و حكالهم هيك هيك و قعد ساعه يحلف لإمو و يقنعها و رحنا عند اهلي 
كالعاده من الطقوس الي لازم اعملها اني اصور السفره ع سنابشات و اكتب ثانكس مامي خلص بقدرش هاي عندي زي تسجيل الدخول بوكلش بلا ما اصور 
ع حظي مين شافتها و لقطتها اول ما نزلتها بنت اختو لزوجي ريماس طبعا حربايه بالوراثه راحت قدام كل العيله و حكت لإمها بصوت عالي ماما مش مرت خالو مريضه و حكا خالو انهم ما بقدرو يطلعو من البيت طب كيف همه هسا معزومين عند دار اهلها 
حماتي تسمع من هون ينزل ضغطها من هون و توقع بأرضها من الدلع الزايد و تصير تنادي و ترافص رنولي عالغضيب رنولي عليه 
طبعا انا لسا مو داريه بإشي و قاعده و مبسوطه عند اهلي زوجي رن تلفونو و قام و رجع بعد خمس دقايق وجهو مقلوب ميه و اربعين درجه 
طبيعي لإنو انتف بوجهو قدام كل اهلو و انغضب عليه المهم اجا عندي و حكالي بيبي وين تلفونك اعطيتو ياه 
فتح ع سنابشات و تطلع عالصوره بعدين اخد نفس و بحركه سريعه قدام كل العيله و كل اهلي كسر التلفون ع راسي و حكالي خليكي عند اهلك لآخر الشهر زي م حلفتي و طلع 
انا لهسا انا و اهلي صافنين و نساوين خواني قاعدات بضحكن بالمطبخ 
الحكمه لا تصورن الأكل يخي مش ظروري مش ظاروري 
اخواني ركزوا معي شوي 
عارفين شو الاشي الأحلى بهاد الشهر الكريم 
غير عن اللمه و الاجواء و جمعه العيله و المسلسلات و الزينه و هاي التفاصيل 
الاشي الأحلى انو هالشهر اكبر نعمه من نعم ربنا لإنو فرصه لكل انسان تايه بعيد عن ربو مقصر بصلاته و مقصر بطاعته و غرقان بهمومه و مشاكله طول السنه بحاول يلتزم و يقرب بس مش زابطه معه هالشهر بيجي مشان يشجعك مشان يزكرك و مشان يقربك مشان تشوف الكل حوليك عم بتعبدو و بصلو و بذكرو ربنا مشان الأجواء تساعدك مشان فرصه جديده الك تخلق وازعك الديني من اول و جديد حتى لو كنت بتصلي من قبل بس بطريقه روتينيه فش فيها اي نوع من الخشوع فرصه رائعه انك تجدد نفسك و الكل حوليك بجدد نفسه معك غير عن انها فرصه الك لتدعي ربنا مشان يفرج عليك همك الي صرلو سنه ما زال عنك 
شوفو كم حدا اجتو هاي الفرصه رمضان الماضي و الله اعلم ازا استغلها او ما استغلها بس كانت اخر فرصه بحياتو 
و اكيد ما كان عارف انها الأخيره و اكيد كان بحكي رمضان الجاي بكون احسن و بلتزم اكتر 
كم حدا توفى بين رمضان الماضي و رمضان هاد الشغله قضاء و قدر و انت يلي عم تقرأ هس الحمدلله نكتبلك نصيب برمضان هاد بس حدا فينا بعرف ازا رمضان الجاي حتكون موجود احتمال كبير ما تكون موجود 
لإنو الموت خصوصي بوقتنا هاد بطل يعرف لا كبير ولا صغير لا عريس ولا خريج ولا طالب توجيهي لا اب ولا ابن لا ظالم ولا مظلوم 
لهيك قوم صلي اقرأ قرآن زكي حب الي حوليك حب نفسك ارضي والديك سامح كل من اسائلك طول هالسنه اكسبها عيش كل لحظه و كل تفصيل صغير بهالشهر الجمعه الفرحه الأكل السحور صلاه الفجر التراويح لإنها ازا مش اخر مره الك يمكن اخر مره الي او للي معك او لحد غالي ع قلبك من اهلك او صحابك تزكر و زكرهم هاي سنه حياه لازم نستوعبها 
يا رب حسن الخاتمه 
بما انو بدو يبلش رمضان الشهر الفضيل قررت اترك حبيبي 
و ارجعلو عالعيد بس مشان طاعاتي تنقبل و من هالحكي لإنو مش منطق يرن علي بعد ما اكون مصليه تراويح ولا منطق يرن و انا صايمه ولا منطق يرن بعد السحور خلص مش عارفه كيف بس حاسها عيب 
قررت افتح معو الموضوع و احكيلو انو انا وياه لازم رمضان هاد ناخدو ع محمل الجد 
و نضل فيه ملزقين بسجاده الصلاه و ندعي انو نتزوج خصوصي ليله القدر 
لإنو صرلنا خمس سنين بنستنا تزبط معنا بس ما زبطت صرلو خمس سنين بوعدني نتزوج 
لا زبط معنا حظ ولا حتى السحر ولا الحجابات ولا حتى الحب و الوفاء الأمور مش راضيه تسلك معنا و تخلينا ننام ع نفس المخده 
بلكي رضى ربنا وفقنا 
المهم رحت بعتلو هيك هيك خلينا نفترق بس هالشهر بس هو يقبرني رد علي انو ما بقدر بموت بلاي ازا ما سمع صوتي نفسيتو بتتعب حكيتلو اصلا صوتي بفطر لإنو حلو و ازا شاف صوري ببطل صيامو و بنقبلش من جمالي و جمال بوز البطه الي بعملو و بقدرش اتصور بلاه 
بس هو رفض و حلف يمين ازا بتركو ما يصوم رمضان و يمضيها سجاير و ميه من الحمام 
بعد نقاش و جدال طويل قررنا الحل المرضي للجهتين و هو كالآتي 
فش حكي صوتي من اذان الفجر للأذان المغرب 
بعد الفطور بلبس حجابي و برن عليه احكيلو صحه و بسكر الخط 
بعد صلاه التراويح برضو بحط ع راسي و برن احكيلو تقبل الله و برضو بسكر الخط 
من الساعه بليل للتنتين ممنوع الحكي و هي فتره قيام الليل و الابتهال و الدعاء مشان الله يجوزنا هاي السنه 
قبل تجهيز السحور هي فتره الكنكنه و الحب بس بأدب و حدود 
قبل اذان الفجر برن علي بس مشان يشجعني اصلي الفجر و بنصلي مع بعض عالخط جماعه و بعديها بنسكر 
خلال فتره الحكي عالتلفون الي هي قبل السحور متل ما اتفقنا يجب الآتي 
ممنوع الغزل غير بالدعاء مثل احبك بلله الله يحميكي الله يجعلك من نصيبي الله يهديك رفيق دربي الى الجنه شريكتي في الطاعه الخ 
ممنوع التحدث عن صحباتي و النميمه على خواتو و استغابه اصحابو 
في حال وسوسلو الشيطان و سألني شو لابسه يجب علي الرد ب لابسه توب صلاه لتجنب الرذيله 
ممنوع انو حدا فينا يغفا عالخط و يجب قراءه اذكار المساء مع بعض 
التحدث في مواضيع تخص قصص الصحابه و بعض الوعظ الدينيه 
مسموحلو برمضان انو يتدخل بلبسي و مسموح انو يجبرني ازيد طول بلايزي من سم الى سم 
في حال افطاري لأسباب المرض و هكذا يسمح لي بتقصير بلايزي 
يمنع منعا باتا تبادل الكلمات التاليه خلال الشهر الفضيل مواه تيب بيبي بهبك حياتي جوعانه عطشان و اي كلمات اخرى مثيره للمشاعر 
و ان شاء الله بيتقبل صيامنا انا وياه لبيبي 
شو رأيكم بالحل تبعنا و فكركم بنتجوز بعد الشهر الفديل 
بلييز شاركوني رأيكم و بلييز ادعولنا ولله بهبو 
محاوله انتحار فاشله لفتاه مختله نفسيا عمرها عام قامت بإلقاء نفسها من نافذه بالطابق الرابع اصيبت بكسور متعدده و نزيف بالدماغ و تتلقى حاليا العلاج النفسي بعد غيبوبه دامت ست شهور 
طبعا هو الخبر انتشر ع احدى الفضائحيات هيك و ابوي جبرني احكي هيك و هددني بس الحقيقه غير تماما 
مو انا الي رميت حالي ولا انا حاولت انتحر و انا مخي سليم مليون بالميه 
بس كل القصه و ما فيها انو كنا بنعزل مشان رمضان و العيد عالبواب و امي حكتلي اروح اليف الشبابيك و اخليهم يلمعو زي صباحي هي هيك حكت 
انا استغليت الفرصه انو ابوي طالع ما بعرف وين و رحت سشورت شعري ضليت تقريبا ساعه و نص اسحب فيه بس ما كان راضي ملبط كإنو شقفه وحده بس مع الصبر و الثبات سلك بعدها رنيت ع حماده حبيبي حكتلو وقف ع شباك مطبخكم في مفاجئه و رحت جبت ليفه و سطل مي و وقفت ع شباك غرفه امي الي بطل ع شباك مطبخ دارهم لحماده لسا بدي اعمل باي لحماده دخل ابوي عالدار و فات عالغرفه شافني بدي ابلش حكالي 
بدك تليفي الشباك ونتي مش حاطه ع راسك يا بنت الملعون بصوت معصب 
لأ لأ بابا لسا كنت بدي البس بصوت بسه 
و رحت دغري جبت شاله و حطيتها ع راسي قدامو تطلع علي بقرف زي الي بحكي بعقلو انا كيف خلفت هيك خلقه و راح 
رحت انا سحلت الشاله و ضليت مصره اخلي حماده يشوف شعري هو انا التهبت بصيلات شعري و انا اسشور عالفاضي 
المهم وقفت عالشباك و عملت باي لحماده مع غمزه و صرت اليف بالشباك قدامو و اتميلح و ازيح شعري ع جنب قال يعني مدايقني لإنو ناعم و حماده بتطلع علي و مبسوط و عيونو مزغلله 
اجيت انا حطيت ع ايدي رغوه بعدين نفخت عليها باتجاه حماده و صرت اضحك قال يعني دلوعه و بعدها بعتت بوسه لحماده بالهوا 
و قعدت استنا انو المفروض يردلي ياها بس فجأه حماده قلب وجهو مخمخائي و صار يرج و عالسريع سكر الشباك و الأبجور كمان بوجهي انا ما فهمت مالو بس لما لفيت وجهي و لقيت ابوي واقف وراي فهمت حكالي 
فاتحتيلي ياها فيديو كليبات و روبي عالشباك يا بنت السته و ستين 
و بأقل من لمحه رفسني و ما شفت حالي غير و انا لأول مره بجرب شعور الطيران و التحليق 
بس ما طول الشعور و حسيت حالي كاسه قزاز وقعت و تفتفتت 
بنات الحكمه من القصه انو لما بدك توقفي عالشباك و تشوفي حماده تأكدي انو في حمايه 
صرلي فتره مراقبتهم 
ابن جيرانا الي بالعماره الي قبالنا دايما بشوفو و انا بجلي من شباك المطبخ بكون واقف ع شباك دارهم و بتطلع ع عمارتنا بس لفوق و بعمل حركات غريبه و بحكي مع حالو 
انا اول اشي فكرتو الشب مخو في اشي و اهلو مدشرينو ع راحتو بس لا ما دخل براسي الموضوع الشب بشوفو بالحاره وضعو منيح و بشتغل و معو سياره و شخصيه مش معقول في اشي بمخو ضليت اراقب فتره اتدلى و اتعربش ع زوايا شباك المطبخ مشان افهم القصه ليوم شفت حبه شوكلاته نرمت من فوقي و لقفها الشب و اكلها بعدين عمل قلب حب بإيديه و بعت بوسه انا قعدت اقلب بمخي و افكر طول الليل و احاول الاقي تفسير اخر اشي اكتشفت انو مزبط بنت الجيران الي ساكنين فوقنا الي انا اصلا بكرهها لإنها شايفه حالها حتى لما نطلع نشطف الدرج بتيجيش تشطف معنا و دايما بس نتلاقى عالدرج بترفع مناخيرها و بتسلمش و بتزيد طعجه خصرها مش عارف كيف ضليت فتره مراقبه الوضع لأتأكد و فعلا مرات يطلع يغنيلها بصوت عالي و مرات يحكي اشعار و هو حامل ورده و انا من الغيره صرت احوص و الوص و مش عارفه اقعد كيف حبها طب مهي ضفدعه و دايما تجعر ع اخوانها طب كيف اهلها ما مسكوها معقول ما شكو فيها و هي ساعه عالشباك بتتميلح لا انا لازم اتدخل اصلا فرصه و اجت لعندي ممسك ناري عليها مشان اكسر عينها بس اهلها يقتلوها قدامي 
استنيتهم ليوم بس بلش لقاء العصافير تاعهم و عالسريع حملت حالي و طلعت ع دارها افسد عنها و انا واقفه و محنشه زي الحيه بدي افسد فتحتلي امها و حكتلي تفضلي فوتي و سكرت الباب بعد ما فتت بكل هدوء و رواق مع ابتسامه بارده مش مريحه لفت علي و حكتلي كيف اساعدك حكتلها بنتك هيك هيك حكيت بشجاعه و غل طلعت كل الغيره الي معشه جواتي ابتسمتلي و حكتلي اوك ارتاحي راجعتلك انا قعدت مرتاحه و فارده زي الطاوس و بستنى اسمع صوت القتله او صوتها و امها بترميها من الشباك بس ما اشوف الا هي و امها داخلين علي عالصالون و حاملات شباشب امها سكرت البرادي و انا تطلعت عليهم و صرت احكي وحدو الله ي جماعه بس بعديها نزلو فيني كإنهم ماسكين حرباي و بقتلو فيها بعد دقايق صحيت لقيت حالي مرميه ع باب دارهم و انا مقلوبه ع ضهري زي الصرصور المدبوح و جسمي متخدر من الضرب و شعري ممزوع قمت بالويل و انا بتوجع و بعيط و نزلت الدرج ونا بعرج و مكسور خاطري و لما وصلت اخر الدرج فتحت بنتها الكلبه الباب و رمت علي حفايتي و خبطت الباب بوجهي 
عرفت بعدين انها هي بتلف عليه للشب بتشجيع من امها و غير هيك الحقير كاين مفهمها اني حاطه عيني عليه 
انا متجوزه جديد 
المهم جبصنالو ايدو و بس عرف انو الكنز بلوزه اخد النقوطات غصب عني و البلوزه حرقها بإيدو الي مش مكسوره و انا من يومها اخر همي اكون رومنسيه و احافظ ع زوجي و يحرق ابو المنتديات الي ع جوجل 
انا من الناس الي بتخاف تنام بالباص 
لإنو مهما كانت المسافه بعيده بضل عندي فوبيا من اشيا كتير 
فوبيا انو يروح علي المكان الي نازله فيه فوبيا انو تلفوني ينسرق فوبيا انو حدا يكون بتأمل وجهي ونا نايمه فوبيا اني يخطفني معجب من اول لمحه 
بس بستغرب كيف كتير ناس ما بفرق معهم اشي و بنامو بالباص و ممكن يشخرو او يعبطو الي جنبهم عادي 
انا عمري ما عملتها بس اليوم طلعت ع دوامي مش نايمه غير ساعه بس بالزبط 
و لما اجا اخر الدوام كنت شايفه كل الناس روسهم مخدات كنت ماشيه بين الباصات زي واحد عامل عمليه و هارب من المستشفى و هو لسا تحت اثر التخدير عيوني مسكرات و بتمايل يمين شمال و فاتحه ايدي و بمشي بسرعه و بتعرقل و مش عارفه استوعب لسا اي باص اركب سمعت واحد واقف جمب باص بنادي طبربور ماركا زرقا اول ما لمحت كلمه طبربور رميت حالي عالباب رمي شايفين الدرجتين الي بكونو عباب الباص تسلقتهم تسلق ونا بزحف و تشعبطت ع اول كرسي ورا الشوفير فش فيني حيل نص غافيه النص التاني سايح من الشوب وصلت الكرسي ونا ماسحه ببلوزتي شحبار كنادر نص افراد المملكه 
مرقت اول عشر دقايق وحنا لسا بنفس المكان الي ركبت منو ازمه رهيبه شوب ساحق و فوق هيك الباص مشغل شيله من هدول الي بنعسو تاعون طريق جرش صرت كل شوي انقز الاقي حالي كاينه غافيه و راسي واقع ع كتفي رحت عبطت شنتتي مع انو فش فيها غير ليرتين و نص و علبه عطر خالصه و سندت وجهي ع قزاز الشباك مشان ما يضل يلولح زي راس الكلب الي بحطوه ع تابلو السياره و من الشوب و الحم وجهي بلمع ملمسو مائي ممكن ازا بتحط اصبعك ع وجهي يغوص و يسلم ع جمجمتي قد ما انا سايحه 
المهم الطريق طولت صارت نص ساعه و انا لسا بعيده عن بيتي و اغنيه الباص مصره تنيمني بنص الطريق طلع جمبي شب وسيم وسيم يعني جميل بامتياز واضح انو موظف شركه بس لو الحياه تعطيه فرصه ممكن يصير موديل و يعمل دعايات عطر غالي ع 
انا جمبو من السعاده غفيت مبتسمه و حلمت حلم جمييل انو هاد الشب الوسيم خطفني و عشنا بسلام بحياه خاليه من القروض و الديون وقتها كاين هو و كنترول الباص و شب عالواقف صافنين بوجهي مو لإنو وجه ملائكي لا لإنو وجه مبتسم بالرغم من انو مبتل و بالرغم من ارتجاج القزاز الي مسنود عليه زي الهبله و كانو بتطلعو ببعض و بضحكو علي 
المهم بدون طول التفاصيل الكندرائيه صحيت بمجمع الزرقا الكنترول صحاني ساعه و انا اقبع وجهي عن القزاز حتى علم عليه دائره من الفاونديشن و شويه جلد من وجهي قمت زي المجنونه ادور ع تلفوني ما لقيتو و لما سألت الكنترول حكالي ما دخلني مش ضروري تنامي و تبتسمي بالباصات نامي بدار اهلك 
انا مو زعلانه ع اشي هلأ غير انو ليش تحقو مخاوفي التلات و الرابعه تاعت الخطيفه ما تحقت ليش ما خطفني الوسيم الحقير 
مين مروح من دوامو يعطيكو العافيه و هابي خميس بيبيز 
اجت اللحظه المنتظره من اربع سنين 
طول هالأربع سنين مضيتهم و انا احكيلو تعال اخطبني و كل ما يجيني عريس اسم بدنو و اقلبها مناحه علاقتنا كانت عباره عن تحقيق و تهديد و نكد و اعطاء فرص 
وصلت معي بالآخر انو بطلت اصدقو و كل اسبوعين اعمل انو نقلوني عالمستشفى او انو اخواني مسكوني و اني رح اتركو 
كان كل مره بطلع حجه مره معوش مصاري مره بدو يستنا اخوانو يتجوزو مره بدو يسافر مره سيدو مات اي عليم الله كل عيلتو ماتت خلال علاقتنا من كزبو بس بالآخر قبعت معو و خاف من الدعاوي الي بدعيها و تهديدات الانتقام رن علي قبل كم يوم و انا كنت حردانه منو ع قصه فتحت الخط و حكيتلو خير حكالي خير للأسف هاتي رقم الأخ ابوكي 
انا سمعتو هيك بحكي عملت حالي مو سامعه و وطيت صوتي و حكيتلو شو حبيبي ما سمعتك بدك رئم مين 
المهم طلع الموضوع انو خلص بدو يجي يطلبني من اهلي انا من الفرحه سجدت سجود شكر و انا برقص و بعيط بنفس الوقت يومها ضليت اقرص حالي مشان اتأكد اني ما بحلم 
اجا تاني يوم و لما حكولي اهلي انو في واحد جاي الليله يشوفك عملت حالي مش مهتمه و قال مش متشجعه و افت و بديش مع اني كل ما افوت ع غرفه فاضيه اصير ارقص و ابوس كل قطعه اثاث بشوفها قدامي 
لما اجو كنت انا بغرفتي ملزقه داني عالباب و رجليني من تحت بدبكو و بستنا بلهفه لما سمعت صوتو زحلق قلبي بين رجلي و صرت ازغرت بدون صوت بعدين طلعت اضيف القهوه المهم و احنا قاعدين و الامور ماشيه تمام اخوي الكبير تطلع عليه و سألو انا شايفك من قبل حبيبي ارتبك و حكالو كيف انا صرلي اربع سنين برا البلد طبعا هو عريط و اهلي مصيبه ازا عرفو الحقيقه المهم اخوي ضل صافن لحد ما اتزكر وين شافو و تطلع علي و سألني مش هاد مره كانت صورتو خلفيه تلفونك و سألتك و حكيتيلي انو مغني هندي حتى هيو لابس نفس القميص 
الكل خف عقلو و انا صارو ركبي يخبطو ببعض استجمعت قوتي و حكيتلو لأ انتا مشبه يمكن بس اخوي حدق و الو عهالقصص مسك تلفون حبيبي و رن ع رقمي من عندو طلع مسميني بسبوستي و ع تلفوني طلع الرقم الي برن ساره اخوي مسك حواجبي و شدني لعندو و حكا ولك ساره مش صاحبتك من اربع سنين و كل يومين تلات بتطلعي معها و كل ليله بتحكي معها قبل ما تنامي و كل ما اسئلك مين بتقولي ساره انا ما عرفت شو احكي و حواجبي بين ايديه و الكل بجحرني صرت اعيط و احلف و احكي حكي مش مفهوم حبيبي قام و صار بدو يهدي الوضع قاملو اخوي التاني و مسكو و رفعو و حكالو ولا بتعرط علينا و الك اربع سنين برا البلد و سايق فيها مستهبلنا ولا 
انا ما شفت بس سمعت صوت اشي نخلع و بعدين صوت باب نفتح و صوت شلوت 
مرق ع زواجنا سنه اليوم بنطبقها مع بعض يعني 
طبعا انا وياه صحينا ناسيين الموضوع اساسا كل سنه بننساه اخر سنه احتفلنا فيه كنا مطبقين السنتين بس و من بعد ما خلفت ولادي السته نسيت انو هو زوجي و هو صار يعاملني زي اختو من مرت ابوه حتى صرلو خمس سنين بنام بالصالون 
ما بلومو لإنو علاقتنا طول هالسنين كلها مبنيه عالترقيع و اللملمه منيح منا لهسا ما تطلقنا صرلنا سنه بنحاول نصنع اسره ناجحه و امورها زابطه زي هالأسر بس خلص مش متفقين تلت ترباع نهارو بحرث برا البيت و اخر الشهر حتى اجار البيت بكملو بالدين عليه ديون من ورا ولادو مجهزهم ع ورقه و مخبيهم بوصيه لإنو بلحقش يسدهم و فوق هيك الساعتين الي بنشوفو فيهم اخر النهار بتكون عباره عن ساعتين فك و حل نزاعات و نكد و انا اتشكون من ولادو و من اهلو و الجيران و منو بحياتو اصلا ما فات ينام مبسوط بفوت و هو بدعي ع حالو راسو ما ضل فيه غير شعرتين بيض ملامح وجهو لحالها بتعمل اكتئاب درجه حاده اخر مره ابتسم فيها كانت بعزا حماتو 
انا تأملت كميه البأس الي عايشها زوجي معي لما اجت عيني بالصدفه عالروزنامه الي معلقه ع باب الحمام و انا بستنا ابني يطلع منو حسيت بتأنيب ضمير كبير مع انو لسا زوجي مقصر معي اكتر و كان ممكن اكون مبسوطه بحياتي اكتر لو ما تسرعت بالاختيار مع هيك تدايقت ع حالنا الي وصلنالو فقررت اعمل حركه لطيفه متأكده انها رح تهون عليه كل الجهاد و التعب الي قدمهم بهالحياه بالرغم من انو عاشهم مع وحده كانت من اختيار امو معندوش اي مشاعر الها 
المهم قررت اعمللو شهاده تفوق وتقدير و كتبتلو فيها التالي 
يسر الحياه ان تهنئ الزوج الغالي على اجتياز ال سنه بنجاح وتفوقه في مشاعر الحب و الطيبه والأخلاق الحسنه و الصبر و العطاء و الحرث ولذلك منحت له هذه الشهاده مع تمنياتنا له بالحياه السعيده في ظل زوجته الفريده الصبوره 
بعدين كتبت اسمي و وقعت عليها و جبت قلم حومره و تحومرت و بست الورقه قال انو ختم و لفيتها بشبره حمره ستان و حطيتلو ياها جمب صحن الفاصوليا عالصينيه و وديتلو ياها و رجعت عالمطبخ و قعدت اراقبو من ورا الباب كان مكشر و بس شافها اخدها و فتحها بقرف و قعد يقرأ انا قعدت استنا تعابير الفرح تطلع ع وجهو بس فجأه حواجبو للزلمه نكمشت و عيونو غرغرت و تدريجيا انهار من العياط و صار زي الولاد الصغار يخبط رجليه بالأرض زي الي نأخد منو شغله غصب عنو زي كإني فتحتلو جروحو بهالرساله طلعت اشوف مالو رمى الورقه و راح عالغرفه و هو بعيط و بركض مو حابب يشوفني و نام عالتخت و حضن المخده و ليلتها ضل يعيط للصبح زي النسوان كإنو صرلو سنه مخبي كل هالعياط جواتو 
مكنتش عارفه انو الشغله الي انأخدت منو هي عمرو الي بكل الأحوال رح ينأخد بس عالاقل كان ممكن تكون جمب حضن برتاح معو و بهون عليه هالتعب كان بحط اللوم علي و كان واضح من تصرفاتو معي مع انو الحق مو علي الحق عليه لما اختارني من عشرين سنه ولا انا قدمت نفس الخساره و هيني قايمه اعيط 
حاليا الموضوع الشاغل كل الأردنيين و كل العالم هو قصه لعبه البوكيمون 
الي هي لعبه جديده بتنزلها ع تلفونك و بتصير من خلالها تصيد بوكيمونات كزبيه من الشوارع و البيوت 
هسا تعالو نتخيل لو لعبه البوكيمون هاي بدل ما بنصيد فيها بوكيمونات خياليه بنقدر نصيد فيها الناس الحقيقيين 
يعني على سبيل المثال بتقلك امك يما وين اخوك مختفي بترد عليها انتا يما ابن جيرانا صادو عالسطوح و حالف يمين ما يرجعو الا لما ارجعلو اختو 
ع فكره لو الاشي الي بحكيه يصير حقيقه بتلاقي الأجانب بصيرو يصيدو الاشخاص الي بمثلو خطر عالمجتمع و هيك و يحبسوهم 
اما عنا طبيعي جدا تلاقي وحده مروحه عز الظهر عالبيت و تعبانه و عرقها بزرب حامله خمس كرات بوكيمون صايده فيهم خمس عرسان الها و لصاحباتها 
عادي جدا انو الشباب راح تبطل ترمي ارقامها للبنات بالعكس رح تلاقيهم ع بواب المدارس نازلين بصيدو و بتنافسو مين بجمع بنات اكتر 
عادي جدا كمان ازا وحده خايفه ع زوجها و بلعب بديلو كتير تصيدو و تحط الكره الي هو جواتها قدامها و تقعد تشرب فنجان قهوه و هي مرتاح بالها 
عادي تلاقي واحد رايح يخطب حبيبتو و بقول لأبوها اسمع تقوليش مهر و ما مهر ترا معي كرات بوكيمون بصيدها و بصيدك و بصيد اخوها التافه 
كمان ازا وحده بدها تطلع مع صحباتها و ابوها مانعها بكل بساطه بتصيدو و بتحطو بالخزانه و بتطلع 
ممكن كمان ازا بدنا نستفيد من القصه نصيد كل انسان تافه و مفلسف و شغل تنظير و بتدخل بالعالم او نصيد كل بنت خاطبه و بتضل تحكي ختيبي و نصيد كمان كل واحد بصحا مكشر و نفسيه 
اصلا احكيلكو الصافي راح نصحا نلاقي كل المعلمين و الدكاتره و مدرى الشركات و شرطه السير و الآباء و المشاهير و القرايب مختفيين كلهم جوا كرات البوكيمون 
و بعدها راح تقلب ميمعه و البقاء للأقوى 
يعني راح يصفي بالأردن واحد بس صايد كل الشعب الأردني 
السؤال القوي لو كلامي يتحول لحقيقه مين اول حدا رح تروح تصيدو ال مسموح 
انتو بتعرفوش قديش احنا البنات خفيفات دم 
و كتير نغشات و عنا مواهب تمثيليه فظيعه مستحيل تلاقي شله بنات مع بعض و قاعدات مكشرات 
اه اه هاي الي ماشيه و رافعه حواجبها و مش عاجبها حدا و مكشره و نفسيه هي نفسها الي بس تكون مع صحباتها بتكون ضحكتها تطلع من مناخيرها و تشهق بالضحكه و تخبط ع فخدتها و تتشقلب و تتشنج 
انا شخصيا بس اكون بمكان معين لحالي و يكون فيو شله بنات مع بعض و فاقعات ضحك بنزعج و ما بطيقهم 
مع اني انا نفسي بس التقي بصاحباتي ممكن تلاقيني طاعجه ركبتي لقدام و حاطه راسي ع ايدي مشان اضحكهم و بنكون ما اثقل دمنا 
مره قررنا نجتمع و نروح نفطر سوا فتنا ع مطعم جمب الجامعه و قعدنا ع طواله انتو بتعرفو كيف الدنيا صبح و الشعب الاردني بكون صاحي كرهان حالو و بدعي ع كلشي بطلع قدامو 
اغلب المكان كان من طلاب الجامعه الي جاي يفطر و يدرس و مش ملحق و الي جاي هو و حبيبتي يتفاهمو ع شغله تطاوشو عليها مبارح بليل والي جاي يصفي ذهنو ع فنجان قهوه و ناس جديه قاعده بتفطر و بتقرأ كتب الا احنا ماشيات زي الي داخل ع عزا و بدو يضحك و ماسك حالو 
اجينا نطلب شو بدنا الشب الي واقف بوخد الطلب منا كان شوي و بدو يمسك صاحبتي و يمزع دنيها و يكتب الأوردر عليهم قد ما هي زنخه كل ما يحكي معنا كلمتين تفرط ضحك مع هيك عدت ع خير و راح و احنا قاعدات بنستنا ما خلينا حدا قاعد حولينا الا علقنا عليه و نفرط و الي تسحل عن الكرسي و الي تنبطح عالطاوله و الي تغيب من الضحك الناس بلشت تتأفأف و يتطلعو علينا بقرف لما جهز اكلنا و قعدنا نوكل بدون ما نحكي اشي بس نطلع ع بعض و نضحك وحده من صحباتي شرقت و صارت تنازع و احنا كلنا بنضحك عليها و لولا وحده منا عملت فوهه بضهرها كان البنت انخنقت كنا مزعجات بشكل لا يطاق اجا واحد من الموظفين و حكالنا بهدوء لو سمحتو صبايا في ناس بتدرس قال ستحينا و عملنا حالنا بنوكل بهدوء اول ما بعد الشب عنا رجعنا نضحك وحده من الشله قررت تورينا موهبه جديده عندها انها بتقدر تحرك دانها و هي تحرك و احنا مسخسخين انا زورق وجهي لإني حابسه الضحكه و للحظه حسيت قلبي وقف اجيت اشرب السفن عشان اهدى بس بآخر لحظه فقعت و طلعت من مناخيري صحباتي صارو يتشقلبو من الضحك علي في وحده دحلت تحت الطاوله الي جمبنا 
اخر اشي من ثقالت دمنا و قله زوقنا اجا مدير المطعم و قلعنا 
المشكله ما عرفنا كيف نقوم كنا منحرجين و فوق هيك لسا بنضحك 
انا قعدت الم الي ضل من اكلي و احطو بالشنته و وجهي لونو برتقالي من الانحراج و صحباتي لسا بضحكو و طلعنا من المطعم و لسا بنضحك و وصلنا عالجامعه لسا بنضحك و لليوم بنزكر بعض بالموقف بكل مطعم بنفوتو و لسا بنضحك 
الصاحبات الي دايما تضحكو و تحشو سوا اخرتكم تنطروا زينا 
ما بعرف وينو 
من تاني يوم العيد صبح مختفي 
ما بعرف ازا اخر حوار دار بيناتنا هو السبب بس انا متأكده اني ما زعلتو اصلا قبل ما افتح الموضوع فكرت منيح فكرت كتيير منيح 
انا قعدت مع حالي قبل حكيت بعقلي مش هو معتبرني زي مرتو 
هو الي حكالي ياها هيك بالحرف حكالي انتي مو حبيبتي لأ انتي مرتي و رح اخطبك عن قريب 
انا هيك قعدت افكر 
يعني هو هس معتبرني مرتو و احنا لسا مش قارئين فاتحه حتى و بتصرف معي ع اساس انو زوجي و بتدخل بكل تفاصيل حياتي ع مستوى لبسي و مكياجي يا اخي محددلي كميه الفاونديشن الي بحطها ع وجهي حتى طلعاتي ع كل طلعه و ع كل نزله لازم اطلب اذنو و ازا ما طلبتش بحرد ابو كرش مثلث صرت حتى لما بدي اطلع انشر غسيل عالبلكون احكيلو اي حتى صاحباتي متدخل فيهم شو بدكم احسن من هيك هو بنقيلي ياهم و الي ما بتعجبو بلغيها من حياتي لحالو حتى لو انا بحبها مانعني اعمل سنابشات حتى مانعني اسلم ع ولاد عمامي و حافظ اسماء بنات خالاتي و بعرف عن كل طوش عيلتنا حتى طوشه سلفه مرت عمي مع اختها لمرت عمي بعرفها يعني تقريبا عايش معنا لدرجه اني بطلت معتبرتو زوجي صرت معتبرتو قريني صرت معتبرتو جني ملزق ع كتفي ولكو ازا بطل وضوئي لازم احكيلو عامل كنترول كامل لحياتي هيك بكل وقاحه حتى بدون خطبه ولا فاتحه ولا اشي 
المهم بعد هاي الصفنه و هاد التفكير قررت زي ما هو معتبرني مرتو بدون اي اشي رسمي بيناتنا انا اعتبرو كمان زوجي و ما استحي و اطلب عيديه بس عيديه بس 
و فعلا طلبت صبح العيد و بكل دلع و لطافه بس هو حكالي انو لما نتزوج لإنو هسا هو لا مجبور ولا ملزوم بهيك قصص 
انا اقسم بالله ما زعلتو بحرف اصلا بهونليش 
بس حكيتلو كل التفكير الي فكرتو مبارح و شرحتلو اياه 
و هو حتى ما زعل حكالي اوك بيبي خلص احلى عيديه شوي و راجع برب 
و من وقتها ما رجع هيو خلص العيد و لهسا ما دريت عنو خبر 
سألت اهلو و سألت صحابو حتى جيرانو ما حدا عارف و رقمو غير مستعمل ع مستوى اثار اقدام ما لقيتلو ولا حتى بصمات حاولت اندل عليه من ريحه عطرو بس عطرو طلع من ابو الليره ملوش ريحه حاولت الاقيه بإحساسي بس احساسي ضرب شرت و كهربني حاولت اعمل اتصال روحاني بس دخت وقتها و روحي سحولت 
انا قلبي ناقزني معقول زعل من الموضوع الي فتحتو لا لا اصلا هو مو زي باقي الشباب هو كان بحبني و بغار علي و حتى مسميني ام خالد 
وينك بيبي زوجي ابو خالد هيي يابو خالد طنيب ع ولاياك ترد يبو خالد 
ابو خالد فلذه قلبي الو 
اصلا ما نمت ليله العيد 
ضليت صاحيه للصبح مع امي امي معجوقه عجقتها الاعتياديه 
بلاقيها موجوده بكل الغرف بنفس الوقت بعرفش كيف بتمسح غبره هون بتعمل قهوه ساده هون بتحمم خواني الصغار هناك بتبهدل بأختي غاد 
اما انا كنت ماخده ركن منزوي بغرفه الضيوف عالعتمه بين الكنبايات مو مبين مني غير رموشي و حواجبي لإنو مصباحي السري عاكس عليهم 
كنت جايبه اله حاسبه و قلم و ورقه و واصله اعلى مراحل التركيز حتى امي دابت حنجرتها و هي بتناديني بس خلص ي عمي عندي بيزنيس عندي ميزانيه عالطريق لازم اوزنها مع صحن معمول جنبي مشان امخمخ 
عملت مخطط اولي للعيديات المتوقعه من كل شخص بيجي عنا 
عملت جدول بأسماء الأشخاص الي عيديتهم مضمونه زي كل عيد و عملت كمان قائمه سوداء للأشخاص الي عيديتهم كل عيد بتنقص دينار و مرات بشوفهمش بالعيد اصلا 
عملت دراسه و ابحاث عبر الشبكه العنكبوتيه عن كيفيه اقناع القرايب بأن يزيدو العيديه بشكل غير مباشر تلميح يعني علم نفس و هيك 
تقريبا خلصت صفحه من دفتر مذكراتي تخطيط لهاد الموضوع بعدين انتقلت للتخطيط لعمليه العثور على الشوكولاته الغاليه الي بس للضيوف المهمين و كيف اني اعمل مسح ضوئي لخزانه امي و ابوي بأسرع وقت و جهد ممكن و دون ترك اي اثر او دليل لتجنب عقوبه لوي الأذن 
بعد ما خلصت مخططاتي قمت بعمليه تهريب لدفتري السري و خبيتو بين صفته شلحاتي بالخزانه و امنت عليه تأمين تام بعدين رحت ع باب الحمام انتظر دوري في عمليه الدعك و فعلا اجا دوري و امي جلتني جلي طلعت من الحمام جلدي بتوهج بلون احمر ازا بلمسو بنشعط 
بعدين اخر خطوه استعداد عملتها اني علقت لبستي العيد كامله ع ايد باب الغرفه 
بعد ما طلع الفجر و خلصت تكبيرات العيد و رجعنا من الجامع فتت دغري لبست اللبسه و بليت شعري و عبيتو بكل ملونه و لبست كندرتي و رحت قعدت بالصالون كإني ضيوف بدارنا و قال مستحيه و براقب بنفس الوقت تحركات ابوي و بقيس المسافه بينو و بين محفظتو الي بجيبه بنطلونو الي ع علاقه الاواعي جوا و كل شوي اوشوش امي ونا بعلك توفي و مش راضيه تفك عن سناني و ريحه القهوه بتفيح مني متى بابا اه صوت علك اه بدو يعايدنا صوت علك مع بخار ماء 
هو ابوي بالعاده بكون مستني الكل يلبس و يجهز حالو عشان يعمل معايده جماعيه 
المهم مضى الوقت ببطئ شديد و عايدنا و فات الكل ينام لإنو الكل كان سهران الا انا ضليت من الزهق كل شوي اقعد ع كنباي و ازهق و اغيرها و كل شوي اطول الليرتين الي من ابوي و اعدهم مره تانيه و اعمل حالي متفاجئه بالمبلغ كل مره و احط بشنتتي من كل نوع ملبس حبه مشان اكمل مجموعه السكريات لهذا العيد و اكلهم مره وحده تالت يوم 
اخر اشي لما صارت ضهريات و فش غير انا و صوت التلفزيون بالبيت نكدت لإنهم مانعيني اطلع العب بالحاره و صرت زي السمكه اول ما تطلعها من البحر و ترميها عالأرض كيف بتكون تنازع و ترافص انا كنت هيك بس عبلاط المطبخ و اخر اشي كالعاده غفيت تحت طاوله الأكل و اجت امي شلحتني الكندره و زتتني ع الكنباي و اخدت الليرتين تخبيهم 
نبذه عن عيدي زمان ونا شعنونه 
هسا العيد صار ممل ولا احنا الي كبرنا و صرنا مملين 
زي كل رمضان امي و جاراتنا بلتموا بعد ما يطلعوا الزلام عالتراويح 
و بقعدوا يعملوا معمول مشان العيد بعملوا كميات كبيره و بوزعو ع كل بيوت حارتنا 
طبعا هاي اللمه لا تشمل فقط صنع المعمول لا اكيد يعني في عمليات استعراض خفيه من بنات الحاره يعني كل بنت حاطه عينها ع واحد من شباب الحاره و طول السنه بتراقبو رمضان و لمه المعمول هاي بالذات هي فرصتها للحصول عليه يعني بتروح بتلزق عند امو تساعدها تكعبللها عجوه تنقشلها المعمولات تصبلها قهوه ساده تتذوقلها و تحكيلها يا الله خالتو انتي اشتر وحده بالمعمول مرتبات مو معئول 
هاي المره كانت اللمه عنا ببيتنا و كانت الدار قايمه قاعده يعني ازا فكيت ربطه شعري بوقع منها خمس ست ولاد صغار حتى لو افوت عالحمام و اسحب رول محارم التواليت راح يوقع منو قرد صغير 
و بغرفتي كل البنات مجتمعات حولين منار منار حاطه عينها ع مسعود و البنات بعطوها خطوات تزبيط امو لمسعود تنتين كانو بسشورولها شعرها وحده بتعطيها التعليمات تنتين براقبو ام مسعود و اكتر وحده حرميه بالحاره قاعده بتفتش جوا خزانتي بحجه انها بدها تطول كحله لمنار 
انا ما كنت عارفه شو اعمل اراقب السرقات ولا اوقف اعمال الشغب و التخريب بالدار ولا ارد ع امي لما تناديني و هي شاده ع سنانها ولا احك مكان قرصتها ولا اراقب المعمول و استناه يطلع من الفرن مكنتش عارفهه كنت مربطه 
بس بالآخر قررت انو مصلحتي اولا جعلهم يحرقو البيت انا شو خصني المعمول هاد بعملوه مره بالسنه و انا من اول رمضان بستناه رحت اول ما شميت اول دفعه طلعت من الفرن تنكرت و تسللت عالمطبخ و عملت حالي بتذوق و بالعقل عبيت كميه تكفي لخمس اشخاص جوعانين و شلفت فيها ع غرفه امي و سكرت الباب بالمفتاح و تحت اصوات القصف قصدي اصوات التكسير و التخريب و الشغب و صراخ امي ضليت مستمره لأخر لحظه و اكل لحد اللحظه الي حسيت فيها انو معدتي فجأه زحلقت من مكانها و كل الأنسجه العضليه بجهازي الهضمي ارتخت و بطلت اقدر امسكها و اسيطر عليها طلعت ركض عالحمام و سكرت ع حالي اختفيت جواتو تقريبا نص ساعه من البكاء الصامت و الألم المعوي و النزاع النفسي اخر لحظه حسيت انو حتى دماغي وصلو الاسهال قررت اطلب النجده لإنو كان اسهال مخيف غير معتاد طلعت من الحمام بزحف و مش قادره احكي و عيوني مغرغره و صباحي عرقان صرت اسحب و اشد حالي باتجاه الصاله و فوق ال سبع ولاد بلعبو غماي دعسو علي مع هيك كملت اول ما وصلت المطبخ زحفا 
صرت ارفع ايدي و الوح لإمي امي اول ما لمحتني عالأرض اجت ركض و هي عامله بإيدها حركه ال اوكيه انا فكرتها بتقلي انو لا تخافي كل الأمور ستكون على ما يرام بس بالحقيقه طلعت بتتحلفلي 
انا مشكلتي ما كنت قادره اشرحلها و هي مفكرتني بتخوت و عامله حالي سحليه باختصار للي صار اخواني اندعس ببطني و يومها احتاجو يعملولي عمليه تثبيت معده مشان ترجع مكانها 
الحكمه ساعدو امياتكو و تقعدوش تتخوثوا و تتسلبدو و تكثروش معمول سخن 
جاستن بيبر حذف حسابو عالانستغرام يلي فيه مليون متابع 
قال لإنو في ناس غلطت بالتعليقات ع حبيبتو 
انا زوجي هديك اليوم نزل صوره عالفيسبوك مكتوب عليها حسبي الله و نعم الوكيل كان راتبو لسا مش نازل و صاحب الدار ماكل راسنا بالإجار و لازم ندفع قسط المدرسه للولد 
انا كنت بالمطبخ بلشانه بفرم ملوخيه مشان افرزها و مش داريه عن الدنيا 
الصوره اول ما نزلت لقطتها اختو الصغيره راس الحيه حطت لايك و عالسريع عملت لرئيس العصابه اختها الكبيره و كتبتلها شوفي شوفي اخونا المسكين ادعيلو ربنا يريحو من الهم 
و اختها عالسريع ردت الله يعينك فيما ابتلاك يخوي ي حبيبي ي غالي 
طبعا معروف من كيلو النقط الي حطوها بالتعليقات انو قصدهم عني 
همه كانو قاعدات جمب بعض زي نسانيس الليل و حاطات صحن بزر و مولعات الأرجيله عالبرنده و راس العصابه بتحكي لراس الحيه شو ترد بالتعليقات و بتضحكو بصوت واطي و خبيث 
دخلت عليهم الحربوق الأكبر حماتي و هي ماسكه المسبحه حكتلهم عليش بتظحوكن حكولها تعي تعي شوفي ابنك شو كاتب عن مرتو راحت عالسريع حطت المسبحه براسها و لبستها برقبتها و سحبت كرسي و قعدت بيناتهم و حكتلها وريني وريني المقصوفه ام كوع شو عامله فيه و طالت كمشه من صحن البزر 
انا قاعده بمطبخي بكل امان داني صابتها زنه عجيبه حتى من قوه النميمه صارت تتشقلب داني لحالها و ترفرف خلصت الملوخيات و قمت غسلت و اخدت تلفوني و فتت اقعد بالصالون عند زوجي 
زوجي بقلب عالتلفزيون و مش معبرني انا لسا فتحت تلفوني بقول بسم الله نبدأ طلعت الصوره بوجهي فتت دغري عالتعليقات 
لقيت بلوط و علقم مش مخليات حكي علي 
اخدت شهيق و زفير و مسكت اعصابي و لفيت وجهي شوي شوي ع زوجي ونا متشنجه و شاده ع سناني و حكيتلو بكل هدوء امسح اخخر صصورره ازا بدك تنام بالدار 
زوجي اخد نفس و طال سيجاره و حكالي اهدي ي بنت الناس ما حدا جاب سيرتك خلص اسكتي اعتقيني و هو بتطلع عالتلفزيون كمان يعني مش مستنضف يتطلع بخلقتي 
انا هون الاستفزاز طلع من اصبع رجلي الصغير بلش دخان ملتهب يطلع من مناخيري بعرفش كيف لساني فلت و بطلت اقدر اسيطر عليه او حتى اضبو جوا تمي صوتي عبا العماره و انا اردح و ما خليت 
زوجي اختصارا للشر حمل حالو و راح يكمل السهره عند خواتو و فوقها فقعني بلوك 
انا من القهر عقلي فرط صرت متوحشه فتت ع الغرفه و سكرت الباب و نزلت بأواعيه تقطيع بسناني ونا شعري منكوش و عيوني حمر و بضحك و ضغطي طالع بالعالي 
وين زوجي و وينك ي جاستن مالت علي 
كتير بسمع قصص عن ناس حياتهم زي المرجيحه 
يوم تحت و فجأه فوق 
زي مثلا الزلمه الي كان موظف بشركه و كانو مخلينو يشوف قرود الليل قد ما بحرثو عليه و بعاملوه معامله بتنشف القلب و قامعينو راح قدم استقالتو و طلع من عندهم و اشتغل ع حالو و بيوم من الأيام لعبت معو الحياه و كبست عليه ليرات و صارت مصاريه تنغل نغل و رجع اشترى الشركه الي كان مدعوس عليه فيها و انتصر 
القصه كانت بتفش الغل خصوصي اني نفس حالتو كانت بنت منزله هالقصه بوست و انا قرأتها و دمعت من الفرحه و تخيلت هيك يصير معي 
الشركه الي بشتغل فيها عملولي ضغط و سكري و طلعلي لحيه من وراهم و صرت اشوف عفاريت الليل ونا بحلم فيهم 
فوق ما انو تلت ترباع حياتي عباره عن دوام عندهم و بشوفهم اكتر من اهلي بس كانو مخليني اتمنى ارجع صف سادس كنت يوم الجمعه امضيها برقص ع اغاني ردح عراقي و الوح بشعري 
كانو حتى لو يشوفوني قالبه ع ضهري زي الصرصور من الوجع ما يسدقو اني انطعجت رقبتي من الشغل و الراتب بعطوني ياه بس اعصابي تقحمش و اطلع عن طوري و اصير كنغر بلاخم بحيطان الشركه و افلت عليهم و انسعر 
غير الموظفين الي بوجهي مساكين و من وراي بطقعوني اسافين 
كان نفسي تلف الدنيا و تزبط معي 
بس ما كنت مستجريه لإنو ازا قدمت استقالتي بقعد بالبيت سنتنين غير السنتين الي قعدتهم اول ما تخرجت 
بس ليوم رنو علي شركه تانيه كنت حاكي معهم قبل بشهرين و حكولي تعالي عالمقابله و عالأغلب رح نوظفك انا اول محكو معي خبيت الموضوع بلاش ابراج الظلام الي عالمكاتب الي جمبي يحسدوني مع اني خصري من تحت كان بهز لا ارادي حملت حالي و عملت اني ممغوصه و اخدت مغادره و فكحت عالمقابله و مرقت بسلام و حكولي بنحكي معك مشان تبلشي دوام عنا ليلتها منمتش من الفرحه و ضليت عابطه المخده و اخطط شو الطريقه الي بدي اقدم فيها استقالتي بكرا بدي طريقه بتفش الغل 
تاني يوم اطقمت و كشخت و وصلت عالدوام متأخره و قعدت ع مكتبي لملمت غراضي و الباقي صافنين فيني و انا بفقع بالعلكه و عايشه جو الي جوزها طلق ضرتها بعدين كتبت استقالتي و اعطيتها للمدير و نزلت لما وصلت باب الشركه مسكت ابريق قزاز قديم لإمي جبتو معي و كسرتو جوا الشركه و سبيت عليهم و طلعت كل الي بقلبي و صرت اردحلهم و صدى صوتي عبى الشركه و طلعت ركض قبل ما حدا منهم يخبطني شلوت 
ونا مروحه و حاسه روحي منتعشه و مشفي غليلي زي الي كان معو امساك حاد و طلع من الحمام 
رنو علي الشركه الجديده و اعتذرو مني 
اليوم كنت بأسوء حالاتي 
لابسه بلوزه فسفوريه كاحته من الهايبكس الي عليها ممكن تعملك تسمم جلدي ازا لبستها بس انا خلص جلدي ماخد عالوضع 
و لابسه عليها بنطلون مبرقع عندي من صف تامن امي قاصه رجليه و عاملتهم مساكات للغاز و نازل منو شراشيب 
غير هيك شعري بشرشر زيت حتى البكله بتزحلق عنو ما سدقت ونا اخلص ملاخمه بشغل البيت مع امي و عالسريع حجزت الكنباي العريضه و كوعت عليها و اخدت نفس ريحتو ديتول من نضافه البيت و مديت ايدي ع صحن العنب مشان اخد قطف انتعش فيه و احضر مع خواتي الفيلم الي حاطينو الا جرس الدار برن 
امي تطلعت من العين و صارت تأشرلنا دار عمكم دار عمكم و بقدره قادر خواتي هربو و انا اخدت تلفوني و سماعاتي و ركضت وراهم و فتنا عالغرفه و سكرنا الباب قول كبسه ع ملهى ليلي 
امي اجت عالغرفه و فتحت الباب و جحرتنا من حواجبها و رجعت تضحك مع مرت عمي و تحكيلها هيهم جايات بصوت عالي عشان تحرجنا و نطلع من الخم قعدو خواتي يلبسو عالسريع مشان يطلعو يسلمو انا لا كنت طايقه كريم يلمس وجهي ولا شال احطو ع شعري لإنو راح يدبق و يلزق و يسيح 
اشرت لأختي و حكيتلها وصي امي تحكيلهم اني مش بالبيت ولله لو تشقلب الدار شقلبه مني طالعه 
المهم همه طلعو و سلمو و انا قاعده بزنزانتي و سامعه صوت تنقيط ميه المغسله الي بالحمام و بتآكل من الزهق و الحصار رحت و حطيت داني عالباب سمعت صوت ابن عمي الكبير الي صرلو سبع سنين ما دخل دارنا و الي ما بنشوفو غير بالأعراس و المناسبات زي صاحب الظل الطويل 
و بعرفش ملامحو الجميله غير من السنابشات صرت اخبط راسي بزوايا الغرفه و اتحسر و اعيط لإني بقدرش اطلع اسلم عليه 
قمت مسحت دموعي و انسدحت عالتخت و فتحت السناب تاعو و قعدت اتطلع ع اخر صور منزلهم و اكل اضافري من الحسره بعرفش كيف و بأي طريقه فتحت الكاميرا الأماميه و صورت حالي صرت الطم و اكبس عالتلفون عشوائي مشان اطلع من السنابشات بس بالغلط طلعت باعتلو صورتي 
الصوره كان تلت ترباعها لغلوغي الي برقبتي لإني متسطحه و طاعجه رقبتي من المخده و التلفون كتير قريب من وجهي و فوق هيك وجهي شاحب و غرتي زمبركيه مصطفه حول صباحي كالشمس المشعشعه و ضو الغرفه عاكس ع انفي و كل الرؤوس السوداء طلعو بالصوره و انفي و خزوقو اصلا محور الصوره و عيوني مزغللين و تحتهم اسود و الإضاءه كندرائيه السلفي الي وصلتو هي سلفي عنكبوت فضائي مش انسان زومبي زئبقي خطير مخيف 
فجأه كل العيله برا فرطت ضحك و عمي صار ينادي اطلعي وليه هبله متخبيه منا اطلع يا زهدي ولك يخربيتك عهالمنظر و يضحك من قلبو 
انا قمت طفيت الضواو و دحشت حالي تحت تختي و صرت اتحلل بالزاويه كل ما اسمع صوت ضحكهم ضلو يضحكو حتى و همه طالعين من عنا و لما ركبو السياره صوت ضحكهم عبا الحاره و ابصر كمان ازا رجعو فتحوها بالبيت و كملو ضحك و ورجوها لباقي العيله و ابن عمي خلص طار فش مجال يتطلع بخلقتي 
زهقت الروتين الي عامل احتلال لحياتي 
زهقت شغله اني البنت الي وظيفتها بالحياه ترمي حالها ع اقرب تخت او اقرب كنباي او ابطح حالي عالأرض حتى 
و اضل عهالتلفون اتطلع ع اخبار و سنابات الناس و اتأمل حياتهم و احضر مسلسلات و افلام و اقرأ روايات و اضيع حياتي ونا بتطلع ع حياه غيري 
و اعيط و تتعب نفسيتي ع المشاهد المحزنه و اكيف عالمشاهد الرومنسيه مع انو مليش دخل فيها ولا عايشتها 
زهقت كمان انو اكبر اكشن ممكن يصير بحياتي هو اني الحق احط التلفون عالشاحن قبل ما يطفي او امي تناديلي ابوي عشاني مش جاليه الجليات 
زهقت و قبعت معي و قررت اقوم و ادور ع حبكه بحياتي انشغل فيها شقلبت حالي مع حرامي عن التخت و وقعت ع الأرض بعدين قمت طفيت المروحه و وقفت قدام المراي و جمعت كل شعري و ثبتو بالبكله العضاضه و طلعت من الغرفه 
و انا طالعه صفنت انا وين رايحه طب شو الحبكه و الدراما الي بدي اعملها بحياتي 
ما عندي مرت اب اقعد اداقرها ولا زوج احكيلو طلقني او ازقطو بخوني و انصدم انو عندو ولد من وحده غيري ولا حبيب ابعتلو اتركني او حتى احكيلو تعال اخطبني ولا بجوزوني لابن عمي الي بتعاطى فش رجل اعمال غني معجب فيني و بلاحقني مشان ينتشلني من قاع الهامور الي انا فيه ولا عصابه بتهددني و بدها تخطفني و يزرعو بأمعائي شيفره انقاذ العالم من الحرب العالميه الخامسه فش عندي شركه ع وشك الافلاس ولازم انقذها 
فش عندي صاحبه بالمستشفى ولازم اتبرعلها بكليتي طب حتى فش عندي اخت توأم موجوده ببلد تاني و لابسين نفس القلاده و بتدور علي فش اشي زي المسلسلات فش حفل شواء التقي فيو بفارس احلامي و يلحقني بسيخ اللحمه مشان يزبطني 
فش حفل زفاف و انا داخله اتعرقل عالدرجات و اجي بحضن الفتى النبيل و يحبني من اول وقعه و اتركلو الروكي تاعي و اهرب 
بس في امي واقفه بتعمل قهوه بإيد و تلفونها بالإيد التانيه و اختي بالغرفه بتصور حالها سنابات بطوق الورد و بتركب رموش ع صورها و اخوي ماسك الريموت و بقلب القنوات و بوكل بزر و برمي عالأرض 
المجوز الي شغال جوا راسي طفا الركود و الملل و التكرار الي همه فيه اجبرني ابزق ع حماسي و اطفيه سمو بدني 
قررت اعمل طوشه مع اخوي عالريموت و اتفش فيه و نطيت عليه بحركه لولبيه انتحاريه بسببها رجعت عتختي ست شهور لإنو عملي عده كسور 
ولا مني ولا من قومتي 
قبل ليله عرسي بليله 
تخبيت ورا حبال الغسيل عالبرنده و رنيت عليه و حكيتلو بصوت واطي سامحني لإني رح اكون لغيرك ما رح اسامح اهلي الي قطعوا بنصيبنا وغرغرو عيوني و سكرت الخط و طلت جرابات ابوي عن الحبل و مسحت فيهم دموعي و زبطت شعري و فتت اكمل رقص بالسهره الي عاملينلي ياها اهلي بالدار 
تاني يوم و انا بالصالون و بعملولي شعري للعرس وصلني مسج يا بتهربي معي الليله يا بفوت عالعرس بحزام ناسف و بنسف كل عيلتك و عريسك الأقرع المهرهر 
انا كنت بقرأ المسج و مبحلقه و الكوافيره مزعتلي شعره من راسي و هي بتسشورلي غرتي نرفزت و دفشتها بإيدي و قمت اركض عالتواليت ضليت رافعه وجهي و اتطلع عالسقف عشان دموعي ما تنزل عالمكياج الي ب دينار و قعدت افكر ي ربي انا كنت احبو مختلفناش بس خلص ئي يحل عني يتركني اشوف حياتي 
مرق الوقت و بلش العرس و خلصنا رقص سلو و قعدنا و انا ع اعصابي لحد ما شتغلت اغنيه سوق البنات و نزل عريسي مع خواتو و تركني مصموده عاللوج ما بعرف كيف فجأه تحول لعنزه ثائره بطلت اميزو من بين خواتو خصرو انفك عنو و نزل يرقص لحالو شلح جاكيت البدله و رماه و رفع اصبعو و صار يحطو ع جبينو و هو بزرب عرق و قميصو بشرشر و مطبع و من تحت لف بقفاه ع كل المعازيم و خواتو حواليه بناطحو و برقصو معو رقص اجرامي قول معركه انا بس شفت المنظر ارتعبت عالسريع جحرت اختي من بعيد و اشرتلها تعي اجت و اخدت منها شنتتي و بعتت لحبيبي يلا وينك تعال اخطفني او انسفنا الي بدك ياه المهم تعال و ضليت متوتره و اتطلع حولي و استنا اشي ينقذني من هالمصيبه 
لحد ما وصلني مسج يلا انزلي 
وقفت و تطلعت حولي ما حدا معبرني الناس بوكلو كيك و عريسي و خواتو برقصو مسكت البدله و شلحت من اجري كل فرده بجهه و نزلت اركض عن اللوج تعرقلت ع درجاتو و وقعت بحضن العريس 
مسكني هو و خواتو و صارو يرقصو فيني ونا بتفلت منهم بدي اهرب بس همه مش فاهمين 
اخر اشي نزلت حالي عالأرض بين رجليهم و صرت ازحف احاول اوصل الباب و كل شوي وحده تلقطني و تمسكني من ايديني و تشوبر فيهم خضوني خض اخر اشي دورخت و صرت اتطلع عالباب اشوفو بابين 
استجمعت قوتي و زحفت برا البيست و قمت اركض عالباب ونا مدعس ع بدلتي و خلقتي مشحبره من الكنادر 
لما فتحت الباب و طلعت برا بركض لقيت خواني و خوان العريس و ولاد عمامي و كل زلام العيله بوجهي وقفت قدامهم مصدومه و همه بتطلعو علي و مصدومين مرق نص دقيقه و احنا صافنين ببعض بعدين حكيت فش حل غير اكمل هروب مسكت حالي و هربت و صارو كلهم يركضو وراي ونا بركض حولين الصاله و بدور ع حبيبي راكب ع دراجه اركب وراه بس فش مش موجود اخو المطبله اخر اشي وقفت تكسي و طلعت فيه و حكيتلو بعد عن هالمكان قد ما بتقدر 
ضليت مكمله تا وصلت الغور و نزلت هناك و تأكدت انو محداش لحقني و تتبعلي اثر و من يومها و انا مشرده بالأغوار و بدلتي مشحبره و ممزعه و تسريحتي ناكشه و الكل هناك بخاف مني 
بس مش مسترجيه ارجع ع عمان بالمره لإنو بقتلوني 
من الشغلات الي كنت متحمسه اتجوز مشان اجربها 
اني احضر فيلم رعب مع زوجي مع اني ولا بحياتي استجريت احضر هيك افلام ولا بحبها 
بس حكيت مع زوجي غير اكيد رح اعبط كتفو زي الصيصان و كل ما يجي مشهد مرعب رح يسكر على عيوني او يحضني و يحكيلي لا تخافي انا معاكي و بس نيجي ننام بضل جمبي لنوصل التخت و بغطيني و بضل صاحي لحد ما يتأكد اني غفيت يعني رح يضل قريب مني طول الوقت و رح تكون اجواء رومنسيه حنونه شاعريه 
مع هيك توقعاتي دايما مش زابطه ناداني زوجي نحضر الفيلم و رحت انا جهزت البشار و النقاريش و طفيت الضواو و لزقت فيه اول ما اجا مشهد بخوف زوجي على الصوت و مسك راسي و لفو عالشاشه انا صرت اتفعفل و ارافص بديش اتفرج حتى رقبتي انطعجت من دفاشتو و بأصابعو فتحلي عيوني و خلاني اشوف غصب عني هاد كلو من باب المزح قال انا قعدت اعيط و ضليت اترجاه يقلب القناه بس مرضاش و حلفتو بكل اشي عالفاضي و المشكله ما كنت مسترجيه اقوم و اروح عالغرفه لحالي و احرد لفيت حالي بحرامات و عملت حالي ميته جمبو لحد ما خلص الفلم 
اول ما حسيت عليه قام قمت وراه عالسريع هو ركض و فات عالغرفه و سكر الباب و تركني برا انا صرت اتوسل و اتمسح بالباب و هو قاعد الخبيث بضحك جوا رحت انا تكورت بالزاويه و صرت اعيط و ادعي و احاول اسكر عيوني لإني كنت اتخيل ارواح خواتو بترقص بالدار 
اخر اشي شفق علي و فتحلي ترجيتو يوقفلي ع باب الحمام بس شوي هو عمل حالو حزنان علي و قلي تعالي ي روحي 
فتت شوي شوي و رديت الباب قعدت احكي معو من جوا مشان اضل متطمنه و هو كان بحكي طبيعي فجأه سكت قعدت انادي انادي مردش خف عقلي و اجيت اطلع فجأه تسكر الباب و انطفا الضو من برا انا صارو مصاريني من جوا يطقطقو و صرت اصرخ و اخبط حالي بالحيطان و هو برا قاعد بطلعلي اصوات مرعبه انا من الصريخ شفت الحمام كلو عفاريت بتدبك حتى شفت حجه مخرفنه من عيله زوجي بتدبك معهم و بتحكيلي بإيديها تعالي 
من الرعبه تشنجت و وقعت عالأرض و صرت اتشقلب عالسيراميك زوجي ما فتح الا لما اختفا صوتي 
و لقاني مغيبه و تمي زايح عالشمال تحت داني و رجلي مربوطين ببعض 
بتزكر قعدو بعديها يلفو فيني ع شيوخ المنطقه و شلت من بيتي كل المرايا و بمشيش الا و انا بتطلع وراي و بحكي مع اشياء مش موجوده و بتيجيني حالات بدورو علي بلاقوني عالسده متلثمه حتى طلعت اشاعه اني ملبوسه 
زوجي مضاها يصبح كل يوم يطلع بفرشه التخت عالسطح و ينزلها المغربيات 
لحد ما صابو الديسك من ورا هالقصه بستاهل 
من صراصير الصبح صبح اخوي و مرتو 
و قرودهم عنا انا كنت نايمه و فاتحه شبابيك غرفتي و الجو براد و هدوء و اشي بجنن 
فجأه اشي نط علي و اشي بسحبني من داني و اشي تالت بشدني من اصابع رجلي للوهله الأولى فكرت حالي بالقبر و الدود قاعد بوكلني و بجزئني اجزاء بس لما فتحت مزبوط لقيتهم ولاد اخوي قاعدين بصحوني 
انا قمت زي المجنونه و نفضت حالي منهم كل واحد طار بجهه حتى واحد اجا فوق الخزانه قعدت اطلعهم من غرفتي و ابعدهم عن اغراضي و اصرخ و انا شعري متناثر حولين راسي زي المكنسه و عيوني منفخه في واحد قعدت ساعه و انا افك فيه عن البرداي و هو بتمرجح فيها و بصرخ و بحكيلي ابتعد ايها القذر اقتلوه يريد انا يأكلني و اجا واحد من اخوانو قال ينقذو مني و اتشعبط ع رقبتي من ورا و صار يتمرجح ع راسي و واحد تاني ماسكني من رجلي وبحاول يثبتني اخر اشي تعرقلت و قلبت ع ضهري و اجا راسي بحفه التخت 
و همه صارو يضحكو و هربو عالمطبخ و همه بحكو لقد قضينا عليه لقد مات 
انا قمت زي المجنونه اركض وراهم كان نفسي اعلقهم كلهم ع سيخ شاورما واحد و اشويهم شوي 
لقيت مرت اخوي بتشرب قهوه مع امي تطلعت عليها و استغليت انو اخوي مش موجود و حكيتلها ضبي قرودك بدي اعرف انام و تطلعت عليها بقرف و رجعت فتت و انا عايشه دور العمه الي مش عاجبها اشي قال و شخصيتها قويه و محداش بقدرلها مع انو منظري ونا طالعه من الغرفه بوحي العكس 
بعد شوي نادوني اروح افطر رحت و قعدت و انا مكشره و رافعه مناخيري و كل ما ولاد اخوي يعملو اشي اقعد اتأفأف و اسمع امهم حكي اخر اشي مرت اخوي تدايقت مني و من كلامي رحت انا رفعت عيوني و اعطيتها وضعيه المجاكره و حكيتلها مش ضروري تصبحي عند الناس من الصبح ازا مخلفه قبيله قرود 
و حطيت حبه فلافل بتمي ونا مبتسمه ابتسامه شريره ابوي كان قاعد جمبي و ما شفت غير كف اجاني ع رقبتي حسيت الفلافل علق فوق عند المخيخ 
ساعتها مرت اخوي و ولادها و الكل صفنو فيني و صارو القرود يضحكو معرفتش ابلع اللقمه ولا اعيط ولا اقوم ولا اضل قاعده همه كملو اكل و لا كإنو في اشي اما انا ضليت ع نفس الوضعيه و ع نفس مدت الإيد و نفس اللقمه من لما اكلت الكف لحد ما خلصو اكل و قامو بعديها سحبت حالي زي الحيه و هربت عالبطيء ونا ملزقه بالحيط مشان ما حدا ينتبهلي ونا اشعر بالهزيمه 
مع اني متأكده انو مرت اخوي شمتت فيني لشبعت المهم فتت ع غرفتي و سكرت ع حالي و ضليت فيها لليل و العيله قاعدين برا و مبسوطين و حتى جابو كيك و راح علي و ولاد اخوي كنت سامعهم من ورا الباب بضلو ييجو عند غرفتي و قاعدين بحكو هنالك وحش بالداخل كيف سنقضي عليه رائحته نتنه انها تفوح من تحت الباب و كانو بخططو كيف يقتلوني و كل ما يسمعو صوت حركتي يهربو 
هديك اليوم كنت بالمول 
كنت رايحه مع امي مشان تشتريلي فستان لعرس خالي 
ما كان في اشي جاي ع قدي ولا سحاب رضي يسكر راحت امي طالت فستان غالي بس ما نتبهت ع سعرو لإنو كل همها نمرتو صاحب المحل خف عقلو و قعد يحكيلها انو ما بيجي ع قدي امي جحرتو و حكتلو شو قصدك بنتي ناصحه الزلمه التمس و اتطلع علي لقاني انا كمان بجحر خاف امي تفلتني اقعد عليه 
سكت و هو من جوا ع اعصابو فتت انا و امي ع غرفه القياس و قعدت تحشيني حشي جوا الفستان زي الي بلبس مخده غطا صغير عليها و قعدت تحلف انو ازا ما اجاش ما تشتريلي اشي و مضتها تسلخني كفوف و تهزئني لإني باكل الأخضر و اليابس انا ساكته زي المسكينه لإنو فش كلام احكيه يبرر الزوائد الي عندي 
الزلمه برا واقف ع باب غرفه القياس و بدعي و رايح جاي متوتر قول مرتو جوا بتولد فجأه سمع صوت اشي نمزع بعديها صوت كف حامي و انفتح الباب و دفشتني امي برا و انا خدودي حمر و مكشره 
الزلمه انجن عالفستان و حكا لإمي تدفع حقو و امي نجنت لما عرفت انو غالي و بلشت تحلف انو القماش زباله و من هالحكي 
انا حسيت للحظه بنكد شديد و طلعت برا المحل وقفت ع الدرابزين الي بطل ع الطابق التحتاني و قعدت اسب ع كل وحده نحيفه بتمرق 
و انا بلعب بحدايد الدرابزين رجلي علقت بيناتهم سحبتها مشان اطلعها فلتت من اجري كندرتي و وقعت ع صلعه شب واقف تحت لما رفع راسو لقاني لسا واقفه بتطلع فكرني رميتها بالعمد و بجاكر 
قعد يتحلف من تحت و حملها و راح يركض ع درج الكهربا مشان يطلعلي 
انا هون قلبي زحلق ع معدتي من الرعبه صرت الاطش و احاول اطلع اجري من بين الحديدات عالفاضي اخر اشي قلبت ع ضهري و صرت افعفط و اتقلب و الوح لإمي بس ما شافتني لما شفت الشب وصل و قاعد بركض علي من الرعبه سحبت رجلي بكل قوتي و للحظه حسيتها نمزعت صرت اركض و اعرج قول بطريق شارد من جماعه ناشونال جيوغرافيك 
نزلت ع درج الكهربا ركض فتعرقلت و وقعت ع وجهي وصلت عالطابق التحت و انا مبطوحه ع وجهي و كل اجر بجهه و كل الدرجات علمو ع وجهي اجيت اقوم ما قدرت صرت ادحدل حالي عالأرض الناس فكروني مجنونه و الأمن ركضو علي و صارو يحاولو يثبتوني و انا مقطوع نفسي مش عارف اشرحلهم اشي بس بعمل حركات عشوائيه و بدي افلت حالي منهم اخر اشي ربطوني و حجزوني بغرفه الأمن 
و امي فقدتني و بعد ميت تدواره لقتني هناك و بعد ميت يمين اني بنتها و اني طبيعيه مو مختله و برميش كنادر عالناس سمحولها توخدني 
و بس روحنا عالبيت امي علقتني من لغاليغي عالموقفين الزفت الي حطيتها فيهم و خلتني معلقه لحد ما يروح ابوي من الشغل يطعميني قتله و اسبوع كامل خلت غداي شوربه شعيريه 
كان يوم صعب بالنسبه الي 
بصف عاشر تعرفت ع صاحبه اسمها عفاف 
و عزمتني ع بيتها مره و رحت و تغدينا و قعدنا بعديها بحوش دارهم 
وقتيها كاين اخوها عالسطح فوق براقب فيني و بشرب بيبسي و بدخن طبعا بدون ما انتبه 
اول ما روحت راح و حكا لعفاف انها تعطيه رقمي عفاف اجت تعيش دور البنت الشريفه قدام اخوها و ما رضيت تعطيه 
بس اخوها ضل مصر راح فات ع بروفايل عفاف عالفيسبوك و طالني من عندها بدون متعرف و عمل اكاونت و سماه النمر المقنع و بعتلي منو و قع يزبطني بدون ما اعرف انو اخوها انا اولها قعدت اثقل و احكيلو اني بحكيش مع شباب بس هو بلش يعمل حالو العاشق الغامض السري و يحكيلي معلومات عني و انا يخف عقلي و انبهر 
مع الوقت ذكاء و سحر النمر المقنع بلشو يدخلو قلبي و يحركو مشاعري فأعطيتو رقمي كنت اتفاجئ كيف بعرف انو عندي امتحانات بدون ما احكيلو و يحكيلي انو بعرف من نبره صوتي كان يحكيلي انو هو براقبني و بشوفني بدون ما اعرف 
مرت الأيام و انا متيمه بالنمر المقنع اخر اشي قلي شو رأيك نلتقي انا اصلا ما كنت مسدقه و انا اعرف كيف شكلو لفارس احلامي و اشوفو بدون القناع كنت متلهفه بنفس الوقت متردده و خايفه حكيتلو ماشي و رحت بعتت لعفاف و حكيتلها شو رأيك نطلع انا و انتي و كل وحده تجيب حبيبها عفاف وافقت و اتفقنا عالطلعه 
عفاف راحت طلبت اذن من اخوها و حكتلو انو المعلمه نكسرت اجرها و بدها تزورها و هو وافق و حكالها بوصلك بطريقي 
بيوم الطلعه بعتلي عندي مشوار سريع و باجيكي ي نمورتي 
راح وصل عفاف عبيت المعلمه و كمل طريقو عالدكان مشان يشتريلي اغراض و يجي عالحديقه و عفاف لفت من ورا بيت المعلمه و برضو اجت من طريق تانيه عالحديقه و كان حبيبها واصل و قعدت هي وياه ورا شجره من الشجرات 
انا قعدت استنا النمر المقنع لحد ما وصل حكيتلو انو صاحبتي ورا هديك الشجره مع حبيبها هو عجبو الوضع و حكالي تعي نروح احنا كمان ورا هديك الشجره بعد ما مرقت ساعه حكيتلو يلا بدي اقوم لانو صاحبتي بدها ترجع عالبيت قبل اخوها لما قمنا انا وياه كانت عفاف طالعه من ورا الشجره و هي ماسكه ايد حبيبها و بتتصهون و مبسوطه عفاف اول ما شافت النمر المقنع بطلو اجريها يحملوها صارو يفلتو عن الأرض و صارت تطلع صوت زي مكنسه الكهربا لما يعلق فيها اشي انا فكرتها بالأول زحمانه ما كنت فاهمه اشي 
بس ما شفت الا النمر المقنع هجم ع حبيب عفاف و قلبت مصارعه و عفاف هربت انا سحبت حالي و روحت مشان الناس صارت تلتم عالمصارعه من يومها عفاف انقطعت اخبارها و تلفونها صار غير مستعمل و بطلت تيجي عالمدرسه و النمر المقنع اختفا من حياتي و من يومها ما بعتلي اشي 
كتير نفسي اعرف اخبار صاحبتي و حبيبي الأول 
زقطتو بخونني 
يوميتها الصبح قلتلو بدي اطلع مع صاحباتي بدنا نعمل عيد ميلاد لريما حتى رده فعلو كانت غريبه قلي لأ ممنوع مين ريما مش حكتلك انك تقطعي علاقتك فيها 
انا استغربت لإنو اصلا بعرفهاش لريما ولا مره جبتلو سيرتها من اول ما خطبنا بس تنح و منعني اطلع هيك بدون سبب بس انا معرفتش اقعد حكيت بدوش اطلع بطلع من وراه هو بلشها هيك و انا خليني افهمو اني كاسره من قبل ما نتزوج حتى زي ما امي بتضل توصيني 
و انا قاعده بأرجل ريما قرصت فطوم و سألتني شو كيفو خطيبك ما جبتي سيرتو كنكم متطاوشين هه و البنات صارو يضحكو 
انا فلتت الأرجيله و زبطت قعدتي و حطيت رجل ع رجل و قلبت عيوني زي اللعبه الخربانه و صرت ارمش و رفعت الإيد الي فيها الخاتم و صرت احكي فيها شو نتطاوش ما نتطاوش اعوذ بالله اصلا حسومتي بزعل الدنيا كلها و ما بزعلني حتى شايفين هاي اللبسه حسومتي اول ما عرف اني طالعه اليوم نزل و نقالي ياها بإيدو يجعلكم لا تسدقو ختيبي بموت علي 
طبعا طسيتهم و قلبو بوازهم وحده من الغيره حسيتها طعجت الشوكه بسنانها 
المهم و احنا قاعدين لفت علي وحده منهم و حكتلي ولك مش هداك الي قاعد مع هديك هناك حسومتك انا خف عقلي و صرت الاطش يمين شمال بس شفتو و اتأكدت انو هو من طعجه القبه تاعت قميصو وجهي صار اخضر و حسيت عروقي بترقص من الصدمه صرت اضحك و احكيلهم ولكم لأ مشبهين حسومتي حلق شعرو اليوم سبحان الله الشبه و لفيت وجهي و قعدت اكل كيك و عامله حالي واثقه و احاول امسك دموعي على الأقل مخيونه مخيونه بس ما اتنكس قدامهم 
بس فطوم المكيوده ما هديت زي كإنها بتستنا هاللحظه صارت تحلف انو خطيبي حسام و صارت تشد فيني و تحكيلي روحي اكبسي عليه ي هبله تسكتيلوش 
انا تشنجت و صرت افكر منا عالحالتين خسرانه بكرا رح يسمعو اني فسخت خليني اوخد حقي هس قمت و حملت بربيش الأرجيله و قلتلهم الحقوني وصلت عند حسام و من ورا ضهرو قبل ما يلف و يشوفني لفيت البربيش ع رقبتو و قعدت اخنق فيه و فطوم و ريما هجمو ع البنت الي معو و نزلو فيها ضرب اخر اشي التم كل الي بالمكان علينا و فكوني عنو و هو كان شعره و بموت لما نزلوه عالأرض و شفت وجهو لمزورق طلع مش حسام نسخه حسام بس مش حسام تطلعت عالبنت الي كانت معو صحباتي خربطو ملامحها انا خف عقلي تطلعت ع صحباتي و حكيتلهم بالعقل مش حسام صحباتي تطلعو ببعض و فعطو ركض هربو 
انا اجيت اهرب كمان مسكوني و يومها اجا حسام مع ابوي عالمخفر بعد ما رنو عليهم و صارت الف قصه مشان نفهم الجماعه انو سوء تفاهم بس عالفاضي ما تنازلو و بيوم و ليله صرت مرميه بالحبوس و تركني حسام 
زمان و انا صغيره لما كنت صف رابع 
كانت ايامها اختي خاطبه و كنت انا مكيفه ع خطيبها اكتر منها 
لإنو كنا انا وياها وحيدات عند اهلي و ما عندي خوان شباب فكنت كتير احبو و بضل ملزقه فيه و امزح و العب معو و هو كان معطيني وجه زياده و بضل يجيبلي العاب و اغراض انا تعلقت فيه لدرجه صرت اغار عليه من اختي و اكره تقعد معو و كل طلعه اتنح و ادبق فيهم و اسم بدنهم صارو يحسبولي الف حساب لما بدهم يشوفو بعض و يعملو ميت خطه مشان يخلصو مني 
انا و اختي بنام بنفس الغرفه مره من المرات كنت عامله حالي نايمه و قعدت اتنصت عليها و هي بتحكي مع خطيبها و كانت قاعده بتتفق هي وياه انو يجي عنا تاني يوم الصبح و انا بالمدرسه و يقعدو ع رواق انا حلفت بعقلي انهم ما بقعدو مع بعض لو بدي اقعد بصف رابع سنتين و انا امضيها اغيب و اقعد ع قلبهم 
لما اجت امي الصبح تصحيني ع المدرسه قعدت اعيط و احكيلها انو بطني بوجعني و اعمل سمفونيات محزنه بعياطي و ترجي و انكسار امي حزنت علي و عطلتني 
ونا قاعده بفطر بالمطبخ و مش مغسله وجهي و شعري فلافل اختي كانت صاحيه من النوم و رايقه اول ما شافتني تحولت لديناصور عصبت و صارت تصرخ بإمي عشان عطلتني و بعدين صارت تسب ع حالها و فاتت ع غرفتها و خبطت الباب انا ضليت قاعده باكل و ساكته و عامله حالي بريئه و مظلومه و ملاك طلعت برا العب عشان اورجي اختي اني ملتهيه و تطمن و تنساني لما قرب موعد جيتو رحت عالساكت جبت حرام و لفيت حالي فيه مع انو الدنيا عز الحم و عالسريع تخبيت تحت طاوله الصالون و عملت وضعيه الدوده و عملت تلت فتحات فتحه طلعت داني منها مشان اسمع و فتحه تنفس و فتحه مراقبه مع اني ما رح اشوف غير اجريهم وصل خطيب اختي و سلم ع امي و فات هو و اختي و قعدو بالصالون طبعا بلشت اتجس و احاول اسمع بس عالفاضي كانو حاطين روسهم ببعض و بحكو وشوشه و بتضحكو و انا مش فاهم ولا اشي مرق نص ساعه و همه ع نفس الحال انا طقت روحي و قررت اطلع بس تزكرت انو ازا طلعت اختي رح تقطع داني و تنشرها ع حبل الغسيل او تلزقها ع باب غرفتنا ستيكرز او ترميها للكلاب حتى ما استجريت اطلع و بلش يصير عندي احتباس حراري جوا الحرام و حسيت حالي بنصهر الي زاد المأزق اني زحمت و المصيبه بدهم من هون لليل و همه قاعدين و امي كل شوي تفوت تضيفهم اشي ازكى من الي قبلو انا صرت اعيط عالساكت و افكر بلي عملتو بحالي مش لو ضليت بالمطبخ اوكل من كلشي قبل ما امي تضيفهم ياه احسنلي طب مش لو داومت و قعدت اجمع محي مشان اعمل منو محاي و اجمع بري مشان ارميه ع روس البنات اشرفلي ضليت لليل اتحسر و اتعصر و اجرب الدفن ع بكير من الشوب و الخنقه و الزهق 
المهم اجا الليل و روح خطيب اختي و امي فقدتني و بعد ما دورت علي لقتني تحت الطاوله غافيه و عاملتها ع حالي شحطتني و سلختني كف و اخدتني تحممني 
كبرت و صرت اطول منهم 
و صار صوتك يعلى ع صوتهم 
و صارو بالنسبه الك موضه قديمه و عقليه متخلفه 
و بنحكاش معهم و النقاش معهم عقيم و مش من مستواك التفكيري 
صارو مش فاهمينك و منغصين عليك عيشتك 
و بتتحملش منهم كلمه او طلب او حتى نصيحه و حتى لو بهدلوك لمصلحتك 
و مش مسدئ و اللحظه اللي تتجوز فيها او تسافر فيها تيجي 
مشان تخلص منهم 
هاد كلو اللي طلع معك 
بعد ما همه شابو لتوصل لطولك اللي انتا عليه اليوم 
صرفو عليك مش بس مصاري 
صرفو عليك من صحتهم و عمرهم و اعصابهم و نفسيتهم 
بعد ما امك طلعت روحها 
و هي تربيك و تطعميك و تدرسك و حامله هم صحتك و صحبتك و نفسيتك و جوعك 
بعد ما ابوك هلك صحتو مشان يقدر قدر الإمكان ما يحرمك من اشي و لو يطلع بإيدو النجوم بجبلك ياها 
بعد ما تحملوك و تحملو مرضك و تحملو طفولتك المزعجه و تحملو مراهقتك المقرفه 
تحملوك و ربوك و خافو عليك بدون اي مقابل 
حبوك بس لإنك من دمهم مع انهم تعبو فيك و هلكو فيك بس عمرهم ما كرهوك 
بعد عمر كامل ضيعوه مشانك 
انت او انتي بتيجي زي الجحش تصرخ بإمك بس لإنها مش طابخه طبخه بتحبها او لإنها عامله عدس 
او لإنها مش غاسله جينزك الكحلي 
و بتصرخ بأبوك زي البغل مشان ما معاه مصاري حق الشغله اللي بدك ياها 
و بالأخر بتحكيلهم شو هالعيشه و ليش تخلفونا و حارميني من كلشي و انتو بتحبونيش و انتو بتفهموش 
ع فكره حتى هلأ بعد ما انت كبرت لسا بخافو عليك 
و ع فكره تانيه حتى بعد ما تصرخ فيهم بقدروش يكرهوك او يتركوك او يغضبو عليك 
لساتك غالي شو ما تعمل 
ع فكره طول ما انتا بدوامك و برات البيت اللي انتا مش طايقو و بتحبش تفوتو 
امك جواتو من الصبح مشغول بالها و خايفه عليك بكل لحظه 
و ما برتاح بالها غير لما ترجع و تشوفك بالبيت 
هي كل يوم بتحضرلك فطورك و بتسألك شو بدك و بتسويلك كلشي بتطلبو حتى لو اشيا تافهه 
عمرك سألتها ازا افطرت 
عمرك سألتها ازا بدها اشي 
عمرك حكتلها ارتاحي و انا بسوي شغل البيت 
عمرك تركت تلفونك و نصك التاني و صحابك مشان تطلع معها مشوار لحالكو 
عمرك فكرت ازا انقهرت و تدايقت منك و من اخوتك و من ابوك 
هي لمين بتشكي 
ما بتشكي هي بس بتتزكر امها الي تحت التراب و بتبكي 
ما بتبكي قدامك اكيد ولا حتى بتشكيلك 
لإنك ما بتتحمل كلمه وحده لإنك حساس و عندك همومك و مش نائصك هي بس بتسمعك اما تشكيلك لا 
حتى بعد ما عمرها تجاوز الأربعين 
لساتها ع نفس الوقفه من عشرين سنه لساتها عن نفس موعد الصحوه برضو من عشرين سنه 
انتا بفراشك مكسل تقوم مشان دوامك و بتتلبد 
هي قبلك بتكون صاحيه مع انو فش اشي جابرها 
ابوك ليل كامل ممكن ما ينامو ازا حس في شغله ناقصتك 
و هو مش قادر يجبلك ياها 
ممكن ما ينام ما ياكل ما يسوي اشي بس مشان شاغل بالو كيف يدبرلك قسط مدرستك او جامعتك 
السكري و الضغط و التعب و الهم و الشيب كلو مشانك 
البني ادمين الوحيدين 
اللي جد كل عمرهم ع حسابك 
اللي لولاهم حتى الحمام بتعرفش تستعملو 
حتى بوتك بتعرفش تربطو 
بالأخير مش عارف تتحملهم بكبرهم و همه تحملوك عمرك الكامل 
بلله ما انتا بهيمه و عديم ضمير و مش انسان نهائي 
و بكرا بس يصير عندك ولد من هالجيل الحقير جدا 
حتاكل اصابعك ندم عالساعه اللي قصرت فيها بحقهم للموضه القديمه 
بس ما حتلاقيهم وقتها 
حيكون فات الأوان وقتها 
برضو ما حتقدر تشكي لحدا حتتزكرهم و تبكي 
من قليل ربنا خلاهم بعد اسمو 
ع فكره مستقبلك اللي جاي كلو ع حساب عمرهم 
فكره انهم مش دايمين كفيله بإنك هلأ تروح و تضل تبوس رجليهم 
لما يحكو معك 
ي ريت تتزكر هالحكي قبل اي رد رح تردو 
ازا مستقبلي ع حساب عمركم فيا رب بديش ياه 
ازا في يوم راح يجي من عمري همه مش موجودين فيه 
فيا رب كمان بديش ياه 
كتير في شباب بتابعوا بصمت وانجزوا 
وفئه قليله الي بتعلق 
ازا هم ما بيتفاعلوا كيف بدنا نعرف مين معنا منهم 
وهاد جروب خير وبشمل الجميع وكلنا ايد وحده 
بعدين معتمدين انكم ما بتخبصوا وشاطرين ما بنسميكم ام لقمه 
هينا هون ملتزم 
والله من اول مافتت الجروب وانا بسئل وماحد برد لهيك مليت وبطلت اسئل 
انا التزمت بصمت من شهر و3اسابيع ونزلت كيلو 
واخيرا جبتي سيره الشباب وانا لغايه الصبح كنت بدي اطلع من الصفحه لانه كلها بنات وانا مدرب لياقه واي حدى عنده مشكله انا تحت امره ومارح اقصر خصوصا التمارين حرق الدهون 
هلأ البطن نتيجه الولاده كيف بيروح وشو الترينات اللازمه لانه انا ضعفت بس كرش نتيجه الحمل والولاده ماراح نهائيا 
واذا سكان اربد بخليلك نسخه من البرنامج كامل باي صيدليه 
ربي يشافيكي ويعافيكي بس اذا بتقدري توصلي لاربد بامنلك تمارين على ورقه بس شو الاعاقه الي عندك 
انا بدي تمارين رياضيه مشان الدهون و خصوصا بطني و خواصري بس مشكلتي انه انا عندي اعاقه حركيه 
الله يخليكم كيف بتنزلو كيلو بالشهر ع اي نظام 
طيب ليش ما تحكيلهم انك نزلت كيلو بشهر و مش عاجبك ال كيلو بدك بزياده يا طماع 
فداء انا مقاطعه الميزان بس اشوف الناس الي فوق بيحكو بالأرقام بدي اعرف وزني 
بما انو كروب شباب وبنات معو حئ يكون في ادمن شب لان الصيغه الغالبه مؤنثه هه 
مهو الصراحه من كثر الاناث والحكي عنهم الواحد بضل متابع بصمت شديد 
اللي عندو اراده بضعف سواء في ادمن للشباب او لا الانظمه واضحه وسهله ومش بكتره الحكي 
عندي اقتراح تنزلي منشور وتحكي مين حابب يرشح اسمو او حد يرشح شب طبعا ملتزم الشب بالنظام او بمرحله التثبيت 
المهم انو تعملو انتخابات بعد ما تختارو اكم شب وكل شب بيقنع الشباب والصبايا يختاروه بطريقته 
هه او عن طريق التصويت ع ارقام زين وأمنيه اورانج وأعلى تصويت بصير ادمن 
الموقع للصبايا والشباب واذا كان الشباب ممن يعملو بصمت ويحقو انجازات فهاى نقطه لصالحهم وكل الاحترام للجميع 
خلصت و ثبتت و نزل الوزن بعد التثبيت كمان و اكثر شي بفتقده يوم الفري كان يوم جميل رحمه الله عليه 
في شباب كتير نزلو مع الصفحه ليش ما تشوفو واحد منهم وتخلو ادمن وخلص هو بضل يتابعهم ببوست معين بساعه معينه 
متابعين الشباب ولما بدهم يسألوا البنات الاسبانيات اللي هون عن شي بتفكره قاعد بزبط فيها وبده يحبها لهيك متابعين وساكتين 
والله يا رجل اشي بمغص سألت بنت عن التثبيت حستني اني بطلبها رقمها كلنا دباديب ودبات 
شجعيهم انتي فداء لما تنزلي بوست فراشتي نزلي بوست تاني قليلهم وين اسودي 
انا التزمت بصمت لفتره وطلعت لعدم الاهتمام بالفئه الشبابيه الذكوريه واليوم رجعت وبتمنا هالوضع يتغير وتكون المجموعه عامه اجتماعيه 
جد اذا بدكم خلوا القروب خاص في البنات فقط من مبارح لليوم وانا بستنا ب بوست لي ينزل وانتو ما بتنزلوه 
بينوا الشباب بينوا 
هسه لو حطيتوا ادمن بنكون شاكرين ممنونين 
ما حطيتوا كمان عادي بس لا تطقعولنا و احنا بنسأل 
و اشملونا بالاسئله شوي كلو فراشاتي و حبيباتي حطوا عليهم اخواني مثلا 
و عزيزي الشاب اللي بحكي ليش نضطر نحكي مع الصبايا 
عادي يا مان كلنا اخوان و فيهم الخير و البركه 
شفتوا كيف انا عاقل و فاهم وقفت مع الشباب و الصبايا عشان تحكوش مغاوز 
ادمن يلا نزلوا سؤالي اللي باعته من اسبوع هيني مدحتكم خلص 
عادي مرات كتيره نحنا كمان ما بيرتد ع اجباتنا ولا يعني انو الادمنز مقصرين الله يكون بعونهم اصلا نحنا عددنا ما شاء الله بدو داخليه وخارجيه وسفارات وطاقم امن كمان هه وفي امور بالاوراق موجوده بس لا تخلو الامور من بعض الاساله ومصيركم تعرفو اجوبتها بس اصبرو ع الادمنز 
عالبيج المصري كل يوم بنزلوا بوست متابعه وبجاوبوا عالكل لانه هناك في ناس للدعم وفي الادمن اما هون ما بلحقوا يجاوبوا عكل الاسئله اللي مستعجل يسأل هناك 
المشكله معظم الاسئله ما بحكي كلها المعظم بتكون واضحه في الانظمه و مبينه في المنشورات بس الناس ما بدها تقرأ امه اقرأ ما بدها تقرأ اللي بقهر اكتر اللي بيسألوا مشان الادمن يسمحلهم بشي ممنوع وبتحايلوا وبترجوا يعني الواحد يا بيلتزم يا بيخبص هاد قراره مش كل شوي سؤال ومحاوله استعطاف 
هه ما هادي الشغله اللي بتخليهم ما يلحقوا لانو نص الاسئله معروفه او متل ما حكيتي بدهم اشي يصير مسموح الله يعينهم عليهم الواحد بس يسأل يفكر مليون مره بالسؤال بس عتبك عاللي بقرأ 
هه احلا شي انه الشباب هلأ كلهم ظهرو علساحه واتخلصو من الصمت يلي كانو فيه هه الله محييهم النشامى 
اصلا طلاقك اكبر حافز الك انك تنحفي وتثبتي انك قدها اوعك تفكري الاكل رح يطير الاكل موجود وفي فري لا ضيعي عمرك وانتي محبوسه بسجن السمنه النصاحه مرض وتعب بس تكبري رح تدعي على حالك ليش ماستغليتي شبابك بكرا لا سمح الله بصيبك سكري وضغط و وجع مفاصل وقلب والا اخ كتير اوقي نفسك من الامراض وعيشي حياتك بدون ما يمضي العمر وانتي بتتحصري على شكلك و وزنك انا متلك كنت خايفه من الدايت وكل ما افكر اعمل دايت افكر كيف بئي ابعد عن الحلويات بس الحمدلله رب العالمين هي ومستمره للمثالي باذن الله قوي قلبك وانوي انك ما تخبصي ورح توصلي بس شجعي حالك 
كل حدا سلبي ابعدو عنو وكملو ولا تهتمو مجرد متثبتوا وترجعوا للاكل العادي برجع الوجه ينور ويزهر وبالعكس بصير صافي وكلو حياه ودمويه بسبب الخضار والفواكه والمي 
قال وجهك قد اللقمه قال 
بس ع كل وجبه حبه تمر الوجه ما بخرب 
اي وجهي مع النحافه والمي صار يجنن الغريب بستغرب لما احكيله عندي اولاد 
فعلا الكل بيحكيلي خلص وقفي وجهك نحف كتير بس انا مصره اوصل للمثالي 
مجتمع مليان نفسيات تعبانه وسلبيه 
عادي وفي ناس بحكولي امبينه صغيره المهم الرشاقه 
انا حابه وجهي ينحف لحتى يبينو الغما زات اغمق 
وانا كتيير بحكولي وجهك بطل حلو كتير ضعفان واصفر و وخربتي وجهك 
لا تردي مهما كان وجهك ضعف صحتك اهم بكره بتعودوا عليكي الله يديم عليك الصحه 
انا كلهم بحكولي هيك بس انا عندي صوره لوجعي قبل وبعدنا بحاوبهم ببفرجيهم الصوره بحكو الصراحه هل اخلى هه اريح رد 
عندك حق لسا ما انزلت كيلو وصارو جاراتي يحكولي نفس الحكي 
لا تردي على جاراتك بكره لما يشوفوكي ملكان يحكولك ايوه هيك من زمان النحافه عليكي احلى 
وانا نفس الشي تقريبا وصلت الوزن الي بدي اياه بس اتعقدت من كتر ماحكولي وجهك كان احلى ومن ماسمعت هل حكي رجعت اكل ولسى مو مثبته 
يانسوان انا حامل بضلها تجيني قرينه اليوم كانت تحوم حولي وشفتها بس بكون وضعيه نايمه ومش نايمه يعني سامعه كلشي حولي بس ماكنت قادره اصحى مشان الله الي صارت معها هيك دلني شو اعمل مع اني برش بيتي ماي وملح وبسمع قرآن بس كان في عندي باب حمام فاتح هاد اليوم صبح صار معي 
ونا حامل اربع اشهر من حد ماحملت ويجيني احلام مزعجه ع شكل زوجي انوعم يضربني ع شكل امي وع شكل اخوي وابوي عم يضربوني لحد اليوم حلمت انو حماي موتني من الضرب ويضربني هو وجوزي ع بطني شو الحل وليش هيك بصير 
وانا ما عندي كثير فكره عن الموضوع لكن اعتقد انه القرينه تكون من الجان وتيجي للحامل وتحاول تخليها تسقط الجنين واحيانا الي عندها خلفه بنات تقتل لها الجنين اذا كان ذكر او يموت بعد الولاده الله يحفظنا واياكم جميعا والله اعلم بس هذا الي سمعته 
القرين بكون ع جميع الأشكال وما بكون شخص واحد ان حلمت انو زوجي ضربني ع ظهري و اجهاضت الصبح 
طبعا ما في بعد القران وحطي على بابك الخارجي والشباك عظام السمك انا جربتها 
او احنا خواتك يعني لو حكيتي يا خواتي كان البق بدك اداومي ع سوره البقره يوميا وما تتركيها لحد ما تخلفي هيك اختي كانت تجيها ونزلت ثلاث مرات بالسابع بس سوره البقره الله حفظها 
انا صارت معي وكنت احلم وضربتني بالحلم ونزلت فضطريت اروح ع شيخ وحكالي تابعه سوره البقره اقرايها كل يوم واذكار الصباح والمساء 
الشهاده الجامعيه عنا بالاردن لا تستعمل للشغل تستعمل للخطبه فقط 
مهي الخطبه اصلا مشان الشهاده على امل الوظيفه 
فعلا بس نسمع وحدها اتقدم الها عريس شو دارس شو بشتغل 
صدقتي شغل مظاهر 
تقدمت بطلب توظيف قامت اخت زوجي اخدت رقم التلفون واتصلوا فيي وحكوا لي عنا عريس وهيك تزوجت 
رقم وزاري يعني وظيفه حتى تخطب البنت 
جد هاد الصحيح 
صح ولازم على راس عملها تكون 
صدقتي وبسألوا شو التخصص 
طبخت اليوم صينيه جاج وبطاطا 
غدانا اليوم دوالي عالبحر ان شاء الله 
زهره علي ادامه 
لسا ما طبخت ومش مفكره اطبخ اليوم شكلو سندويشات ع الماشي 
لسى بعدنا في الدوام يا حبيبتي لما نروح عالخمسه بنطبخ وبكره بنردلك خبر هه 
صحتين انا طبخت معكرونه بخضار ولحمه 
صحه وعوافي محل ما يسري يمري 
وصحتين وهنا عملت معكرونه 
مساء الخير 
صبايا وستات جروبنا الحلو 
بحب اوضح شغله بخصوص اعلانات البيع والشراء 
نحنا مش ضد انك تبيعي وتشتري منتج محدد 
الله يرزق الجميع نحنا بنمنع تداول ارقام التلفونات والروابط علشانكم والله 
قانون الجروب على بوست مثبت اول ماتدخل 
الجروب 
صدقتي والله كلام جواهر اسمعنا من فتره وحده ضافه رابط طلع موقع لا اخلاقي وللعلم احيانا تلفونات تتهكر عن طريق الروابط يعني كل اشي عندك على التلفون بيصير عند الي هكر وممكن يتسببلك بمشاكل انتي بلغنى عنها وخصوصي اذا كان لك صور شخصيه وكمان ارقام تليفونات مش يمكن يكونوا شباب 
انا بقول يا جماعه خلو العطله يوم الخميس العطله اللي مش عارفين هي عطله ولا لا حتى ليش عطل برضه مش عارفين عشان تروحو عالعقبه هه 
لو بنت حماكي ضربتك شو بتعملي 
الحمدلله انا بعيده عنهن والله وهاذا من حسن حظي 
انا بنات حماي كتير كتير محترمات وانا بحبهم كتير ومستحيل اصير اشي زي هيك بينا الله يسعدهم 
هذا من طيب اصلك يا ام جود وكمان انتي فارضه احترامك ونحن مستحيل نعملها معك ومع غيرك 
ادعس ابطنها و ابطن اخوها 
بكسر ايدها 
و بحسب الله ما خلقها 
لانو ما عاش لسه الي يمد ايده علي 
بس على فكره بنات حماي اكتير امناح بحبهم و بحبوني 
تعد حالها مع الأموات 
راح احكي لحماتي كويس انك عرفتي تربي واحد على الأقل جوزي و ازا ما فيكي تكملي تربايه انا بساعدك لانه البنت العاطله بتجيب لاهلها المسبه 
بكسرايدها ورجلها من مره 
ماعندي غير وحده ومستحيل تعملها 
الحمد لله بنات حماي محترمات وما بعملو هيك وكل واحد بتكون محترمه بتفرض احترمها 
بنسفها وبعملها كباب بس يلي عندي محترمات 
بطلعش منهم هيك سوالف ناكته 
انا مابعمل شي بشوف زوجي شو رح يعمل وازا ماعمل شي وقتها بتكون حياتي معه خلصت 
هه ماليش غير بنت حمايه وحده وكبيره بالعمر ومحترمه وانا بحبها ولو لا سمح الله حصل بيناتنا شي ومدت ايدها علي مستحيل امد ايدي عليها احتراما لسنها 
بكسر ايديها بس الحمد الله ما ضنيت تعملها 
بنات حماتي محترمات معي بس لو كان صار هيك موقف بكسر ايدها وبعلقها برقبتها 
على فكره فيه اسئله غريبه ما الها داعي والله فيه مواضيع احلى وأرقى و افيد هو فيه حد بضرب حد هالايام ارتقوا 
بالزمانات وصلني حكي ان بنات حماي بتحلفو يضربوني والي وصلتلي الحكي قلتلها الشاطره الي توصلني والله لاربطها عالكرسي وبمنشار الحديد اقطعها شقف واحطها بالمجاري وطبعا وصلهم الحكي ومن يومها بتجنبوني 
والله لاشلخها 
الي ما بغار على عرضه بكون ديوث لهيك الستات بلبسو بنطلون وبلوزه بحريتها وهاد تشبه بلرجال لعن الله التشبه بلرجال 
للاسف واقع بلدت الزلم وبطل الزلمه يمون على حرمه والمناظر الي بنشوفها اشي بخزي مين الي قال انه الضيق والمزع وفوضه هالموضه جذابه وحلوه التقليد الاعمى والانفتاح الزايد والحريه المفرطه وقله المسؤوليه والجهل السبب 
مقوله راءعه تلخص واقع مقز لبنات كاسيات عاريات وبالاخير بحكيلك ليش تحرش فيها مع انه هيه نادته حتى يتحرش فيها 
كل عام وانتي حبيبه ماما العمر كله حبيبتي دانيا ربي ما يحرمني منك وعقبال ال10سنه يارب 
بتجنن الله يحميها على اسم بنتي دانيا 
ماشاء الله عنها الله يحميها وان شاء الله تضل بخير يارب 
كل سنه وانتي طيبه يا حلوه 
ماشاء الله عنها الله يفرحك فيها والعمر كله يارب وأن شاء الله بتشوفيها بأعلى المراتب 
ما شاء الله ربي يحفظه الحلوه العمر كله 
العمر كله ان شاء الله شوفيها مثل مابتتمني واحسن الاموره قمر 
اكتبولنا اسم المحافظه اللي انتوا منها والنعم منكم من وين ما كنتوا محافظه السلط 
كوسا ورق عنب مع لحمه عجل طعمها روعه 
صحتين وهنا بس بدي اسالك حبيبتي كيف الدوالي بضل متل ما هو وما بفرط للعلم اني بلفو متل القلم 
بعد ما الفه واحطه بلطنجره بحط عليه صحن تقيل وبعد اول غلوه بوطي الغاز 
اكيد روعه شهيتيني ع الدوالي 
السلام عليكم يا اهل الخير انا بحاجه ماسه لدفع اجار البيت وبتمنى منكم تساعدوني اجار البيت دينار مكسور علي 
شهور واذا ما دفعنا صاحب البيت بدو يطلعنا وصعب نلاقي حدا يسكنا احنا عيله كبيره وصعب ندفع اكتر من دينار اجار والله الوضع صعب جدا ارجو منكم تساعدونا يا اهل الخير وتيجو تشوفو وضعنا والله صعب جدا 
لا حول ولا قوه الا بالله قلبي معك اختي ويل ريت بطلع بأيدي اشي اساعدك 
صباح الخير للجميع بعيدا عن البيع والشراء اذا في حدا هون طبيب اطفال او لديه الخبره 
بناتي ثنتين مناعتهن قويه واذا مرضن رشحه مثلا ما بضل الا ايام على الاقل لكن هاي المرا صار الهن يوم وهني مريضات من الكحه القويه ومرتين وديتهن ع الحكومي تبخيره ومضادات وديتهن ع خاص وكمان مضادات وما نفع ومش عارفي شو اعمل 
اعملليلهم بابونج مع قطين تين مجفف وحلي بالعسل وان شاء الله الف سلامه عليهم 
زيت السيرج معلقه ع الريق وقبل النوم وادهني صدرو ودفيه وبالشفاء 
سلامتهم كل الأطفال اختي هيك من الجو المتقلب 
اغلي ورق الجوافه وشربيهم منها للكحه وادعيلي والله مجربه وماراح تخسري جربيها 
زيت حبه البركه كتير كتير منيح وعن تجربه معلقه صغيره الصبح وبالليل وادهنيلهم شوي ع صدرهم لما ينامو جربي وادعيلي 
خيتي بالليل جيبي بصله كبيره اقطعي بش راسها من فوق وخليها زي ماهي بقشرها شيلي من قلبها من الوسط مثل ماتحفري الكوسا اعملي حفره وخلي اللب عالداير من عند العطار سكره فضيه عبي الحفره الي بالبصله وارفعيها بمكان بعيد وقفيها للصبح بتلاقي السكره صارت ميه عالريق ملعقه للمريض وزيها قبل ماينام وكمان لبسيهن جرابات خيه وحطي جوات الجرابات تحت بطن الرجل قطعه بصل وجربي وادعيلي الله يعافيهن يارب 
سلامتهم الف سلامه اغلي ورق جوافه وبحكيلك وصفه غريبه بس جربيها ان شاءالله تنفع جيبي فكس اطفال وشويه قرنفل مطحون وادهني اجريهن من القدم من تحت ولبسيهم جرابات وخليهم ينامو ان شاءالله بتخف الكحه 
سلامتهم والله ابني جنني بطيب يومين وبيعيا اسبوع من الجو وتقلباتو 
عزيزتي البنت لما بدك تحطي بودره لا تنسي رقبتك عشان المصداقيه يعني 
مش حلوه تكوني مثل حيطان زمان نص بني ونص بيج 
الوضع مزري ترى 
ذكرتيني يوم عرسي حكيت لصاحبه الصالون حطيلي بودره على ايدي ورقبتي زي العرايس يلي حطتيلهم تحكيلي انتي بيضه مو بحاجه مثلهن هه فقعتلي مرارتي 
هه قصدك نصها زيتي ونصها امنشل المشكله انه جيل هالوقت فاهم ان الجمال يعني البياض وبس بعضهن بتشوفيها تحسيها فار طالع من شوال طحين ئي مو لهدرجه 
مطلوب كوفيره تجيد عمل تساريح ومكياج شي مرتب وانها تحضر للبيت بينولكم اجر المهم يكون شغلها ثقه وشي مرتب وشكرا للادمن عمان 
كيفكن صبايا ابني صدره ملان بلغم شو اعمل عمرو شهور 
عندي وصفه ممتازه وانا عملتها لاولادي وبتتفع لازمه الصدر بروح نهائي جيبي ثلاث بيضات بلديات اغسليهم منيح واغمريهن با الليمون كاملات بقشرهن اتركيهن طول الليل الصبح اضربيهن بالخلاط مع ثلاث ملاعق عسل وشربيه الصبح معلقه وبالليل معلقه وبأذن الله بروح كل اشي بس خليها بالثلاجه والف سلامه 
بابونج بستفرغه كله وبهدى عليه 
على المستشفى بيسحبولوا بلغم 
جيب شفاط من صيدليه وقطره مي وملح اشفطيلو انا اولادي هيك كنت اعمللهم اياها تحسنو كتير 
ع الدكتور افضل واحسن واطمئنان اكثر 
اعطيه ونص مليمتر صبح ومسا طبعا انكتب ل ابني بنفس عمر ابنك من قبل دكتور اطفال وطبيب امراض صدريه وان شاء الله بستفيد 
مالك غير التحاميل والبابونج انا ابل فتره عانت مع بنتي بس الحمدلله البابونج نزف صدرها 
فيه دواء شراب خاص للبلغم بتحسن بعد يوم 
اغلي قطين وشربيه اياه او مع الحليب بالرضاعه بتحسن ان شالله 
تعطيه وﻻ شئ خذيه على الطبيب وهو بقرر شو يعمل عمر اشهر ما بنعطا اشئ مضاد خاص لﻻطفال الصغار 
تحاميل روكتولين ممتازه كثير وتسحب البلغم وتريحو جربت كل اشي مع ابني ما فادو غير التحاميل 
ادهني صدرو بزيت سمسم ع ظهرو كمان من هون لبكرا وضعو تمام 
اوعك دكتور الاطففال منعني عنهم لازم اقل من سنه مابينعطو تحاميل ورح تسوء حالتو 
في وصغه مجربه كتير منيحه جيبي حبه فجل وانقريها زي الكوسا وجيبي سكر فضي ودقي السكر الفضي وحطي جوا الفجل واتركيه شوي رح ينزل منه مي شربيه منها مرات 
ديري بالك من تحاميل الركتولين انا مره بنتي كان عندها رشح خفيف وكحه اعطيتها منها زادت الكحه بشكل رهيب لما اخدتها لدكتور حكالي انو الريكتولين بتزيد الكحه و وصفلي نقط فنستيل ومضاد حيوي وانا ضليت اعملها ينسون مع ببونج او كمون 
انا بعجبني جو الاطفال 
اذا ما عجبهم حد بتفو بوجهو 
بدك حدا ومتضايق معكم الحل 
فضفضه ب دينار 
فضفضه مع ب دينار 
فضفضه مع حل ب دينار 
فضفضه مع حل المشاكل مع سب دينار 
بدك 
بدك حد يسمع لك 
انا هون 
للاستفسار احكو معي خاص 
تخفيض لحق حالك قبل انتهاء 
ملاحظه يلي بجيب معو شخص ثاني رح يكون الو والعرض 
صدق المثل خلها في القلب تجرح ولا تطلع وتدفع 
هه بطس راسي بالحيط وبرتاح احسن 
يجعل ما حد يفضفض 
فضفضه وصراخ وكتل الي قدامي بقديش 
عندي احلى سجاده بتوضى وبصلي ركعتين لله وكل اموري بإذن الله بتنحل 
لا خليني افضفض لحالي احسن علشان ادفع المصاري الي هه 
لا ما بحط حد انسأل عنه يوم القيامه 
صبايا بدي اسألكم كيف بيطلع لون البني مع التركواز للفرش العربي 
ممكن صور ل هاد لون الفراش اللي عندها او بتعرف 
شو احلى لون للفراش العربي يكون فيه البني 
البني حلو مع اكتر من لون الزيتي الاورنج الأزرق التركواز كلهم حلوين 
حلو البني والتركواز زابطات على بعضهم 
كان عندي صور بس الظاهر حذفتهم بيطلع كثيير حلو انا شفتهم لانه ان شاءالله اول الصيف بدي افصل فراش عربي بني وتركواز راقي ومرتب 
ستات لو سمحتوا بدي اسألكوا بنتي تصورت صوره طبقيه للرأس لما وقعت واستفرغت وعمرها شهور هل هذا بأثر عليها 
الحمد لله على سلامتها ماتخافي حبيبتي ما بأثر عليها بالعكس بتطمأني عليها 
ان شاء الله ما بتأثر بنتي هيك صار معها كان عمرها سنه ونص وصوروها لانه كان ضروري الصوره 
بس عشانه بتستفرغ لازم تابعي بوضعها 
سلامتها بس روحي على الطبيب 
اهم شي ما بيصير عندها تشنجات وألف سلامه عليها 
لا عادي ماتاثر 
معمول للتواصي سواء بالطحين او بالسميد 
العجوه الكيلو دنانير والجوز دنانير 
للطلب عالخاص ويوجد خدمه توصيل 
حضرتك وين ساكنه 
قدر الله ماشاء فعل صبايا الي حابه احكيه بعد تجربه لاتخلو كبسه الجيزر شغاله ساعه يعني فقط عند الحاجه هاي الصور في لحظات صار فينا هيك واحنا موجودين في البيت نار قويه والصوت متل القنبله كان 
ديرو بالكم واعملوا صيانه للجيزر كل سنه تقريبا لأنه انفجار الجيزر اسوأ من انفجار جره الغاز 
يمكن المي كانت قاطعه وممكن في سلاك مشرته الحمدلله على السلامه 
الحمدالله على سلامتكم و شكرا للتنبيه جزاك الله كل خير 
الف الحمد لله عسلامه لا حول ولا قوه الا بالله 
قبل فتره علقت كبسه الكيزر عندي بالبيت وما عاد طفت لتاني يوم ايجيت بدي اطلع مشوار والا النار مولعه بالبريز كامل لحتى فصلت القاطع و جبنا مين يصلحه الله لطف يومها 
وانا قمت طفيته بس الكل بحكي انو يضل شغال احسن ما نضل نشغله ونطفيه 
في فرق بالرد على سؤال كيفك او شو اخبارك او وينك او يلا نطلع حسب مين بسألك السؤال 
مثلا اذا في بنت اسمها امل عندها صاحبتين صاحبه اسمها دينا منيحه معها وصاحبه اسمها سناء بتغار منها وشايفه حالها عليها 
اذا سناء سألت امل شو وينك شو اخبارك يلا نطلع مكان 
امل ممتازه تمام مكيفه لا ما بقدر لأنو هيني مع بنات خالتو جايين من كندا عم بنلف ب تاج مول عجبهم جكيتي اللي جبتو من ماسيمو و بدي اخدهم يشوفو شغلات حلوه حكتلهم كتير غالي بس همه اصلا مش فارقه معهم لانو جوز خالتو مسؤول عن باخره نفط بكندا وراتبو بالساعه مليون وخالتو دكتوره اسنان هناك معروفه كتير بتصدقي جابولي شناتي هدايا و لهلأ ما فتحتهم يا الله هو انا ناقصني هدايا واواعي ولك خزانتي طفحت انتي شو اخبارك 
اما اذا دينا المنيحه سألت امل كيفك ولك وينك شو رأيك نطلع اليوم 
كيفني ماكله خ ا لا يختي بزبطش بزبطش هيني لا فوته ولا طلعه دار خالتي جايين يتغدو عنا و هيني غايصه بين الدوالي والمحاشي ولك يلعن حظي انا بس ولك وينو العريس يجي يوخدني من هالعيشه الزفت اللي عايشتها اسمعي برجعلك وقفت الغساله وبدي اروح اطلع وجبه الغسيل وانشرها باي 
اما الشباب اصلا فش سؤال ولا مواعيد ولا بطيخ الموضوع بس عباره عن مكالمه ثانيه اسمع هينا عباب بيتك اطلع وبسكر الخط 
لو كان بالبيت بطلع لو كان بالشغل بيجي عباب البيت لو كان بالصين بحجز طياره وبيجي عباب البيت لو مريض بطلع لو رجلو مكسوره بطلع لو مغمى عليه بطلع لو عندو جاهه بطلع لو عندو قمه عربيه بالبيت بطلع لو معو ايدز بطلع لو اصلا بحكيش معهم بطلع 
وفش اشي بمنعهم من التحرك عن الباب حتى لو ابوك طلع بهدلهم طخ عليهم رش عليهم مي سلخهم طوبه ع بوز السياره عالفاضي باقون 
ولو تأخر دقايق ما برجعو برنو عليه بتبدى عمليه التزمير والتصفير ورن جرس البيت و واحد بنادي بصوت عالي ولك يلا يا 
قال ماسيمو وباخره نفط قال ميله 
شفتو انو عيشت الشباب احسن 
يسعدلي ياها اللي كل متعصب بتقول والله لأطلع من البيت وما حدا يعرف وين انا 
ولما تطبخ بتقول انا خلص بدي ابطل اطبخ خلص عيشو عالنواشف هو انا كل م اطبخ ما حدا بوكل وثاني يوم بتطبخ مقلوبه 
يسعدلي اللي تحملت زناخه بيت حماها زمان وتحملت لما كانو يجو كل سلافها عندها و تطبخ للكل وهي حامل ومش قادره 
ويسعدلي اللي لو ما تجوزت وضلت عند بيت اهلها كان هسا عايشه احسن عيشه ولو هسا هسا ارن ع خوالكو بيجو بوخدوني وبقعدوني ب احلى بيت 
اللي بتصحي ولادها الصبح عالمدرسه مرحله الاقناع بالصحوه مرحله الاقناع بالتعليم مرحله الاكل مرحله التمشيط مرحله اللبس مرحله التوصيل مرحله اللي بتحلف والله بس ترجعو لادبحكو وبس يرجعو بتسألهم اذا جوعانين 
يسعدلي المتحمله الصابره الطيبه الحنونه الغاليه يسعدلي وزيره داخليه واقتصاد البيت وزيره الدفاع يسعدلي المايسترو 
يسعدلي كل امهات العالم وامهات المغتربين وامهات الشهداء وامهات اللي ابنها بالجيش وعالحدود 
والله يرحم كل ام تحت التراب ويغفرلها ويجعل مثواها الجنه 
نفسي و منى عيني قبل م اموت اشوف رئيس الوزراء مثلا او وزير او اي مسؤول مهم عامل زي مسؤولين الدول الثانيه طالع بتكسي راكب بباص لاقطينو واقف ع طابور مخبز حامل صحن حمص و معو ابن ابنو عايش جو الشعب شوي 
يا عمي حتى لو تمثيل مثل عادي اسرح فينا خدنا على قد عقلنا 
المشكله كل وزير عنا حاطت معو مستشارين موديل قديم مش ماشيين مع التطور انا لو مكان وزير بعمل فيسبوك بفوت بعلق عند الناس بنزل صوره جمعه مباركه بعمل جو بسأل الناس بسألهم كيف حالكو يا جماعه الخير مين معو فراطه عشره او اي اشي خلي الناس تحس انك زيهم اطلع من جو السياره المرسيدس المضببه وقاعد عالكرسي الخلفي و مكشر وعايش الجو وافتحولو الاشاره 
وقال و بستغربو ليش مكروهين نفسي اشوف وزيره قاعده بتنقي بندوره شغل سلطه من سوق الخضرا طب بتطبخوش طب الوزير بوكلش خبز طب فش وزير يوم الجمعه بشتري حمص و بالنص فول 
لو انا وزير ما بخلي حدا يروح يشتريلي صحن حمص بطلع بوقف فوق راس تبع المطعم بقلو زينلي الصحن ب مخلل احمر بقلو زبطني ما بوثق انا يا عمي 
ما بنشوفهم الا ببدلات وقبالهم صحافيين ومعاليك ومعاليك طب بتوكلوش معاليق طب بتطلعوش رحله شوي 
شوفو رئيس وزراء كندا يا حسرتي علينا وعلى حظنا مقضيها بمحطه القطار يطق حنك مع الناس 
فشيت خلقي احسنت واصبت 
ريال مدريد مع بايرن ميونخ 
الله لا يوفقني انا 
انا اصلا ليش بشجع مدريد اصلا كره القدم حرام 
احنا اسفيين يا صلاح 
تعالو يا مدريديه تعالو هاذ بوست لنلطم بصمت متقوقع الابعاد الفيزيائيه ضلهم ينقو علينا ويقولو رح نوقع مع ليستر سيتي لما وقعنا وقعه الله اعلم فيها 
وانا اقوم بالبحث في حديقه اليوتيوب وجدت هذا الفيديو العجيب الغريب تدور احداث هاد الفيديو من كم سنه تقريبا 
المهم شو بدكو بالحكي هو احنا بس بدنا نتخوت ع غيرنا شوفولي عالمسرحيه هاي هدول رنو علي قناه سكاي نيوز قالولي بدنا نعمل معك مقابله طبعا انا انصدمت يومها لانو المقابله الوحيده اللي عملتها بحياتها ايامها يمكن مقابله شغل و انطردت المهم خبرت العيله والأقارب وجهزو حالهم واجو عنا عالبيت مع ضيافه وهيك وقلتلهم انا بدي اطلع مقابله الكل صار يطلب مني تحيات واللي يعطيني ورقه احكيها واللي يقولي احكيلهم عن اقساط المدارس ومن هالحكي 
طبعا انا هداك اليوم ما نمت و كويت القميص عند جارنا وعجقه ولبس وصرت اتدرب ع اجابات الاسئله قبال المراي ورحت شايف حالي و افسخ فسخ حتى من العجقه رشيت عطر 
طبعا بس رحت فكرت انو في استقبال و جو و هيك نزلت بالتكسي ودخلت سألت بنت هناك وين المقابلات قالتلي انتا مين قلتلها انا عندي مقابله هون قالتلي همه صارو يعملو مقابلات مع هه ولا انسى اطلع عالطابق الثاني 
بالله تشوفولي بهالفيديو مهبلني شو بحكي قاعد شو فطبل يا ابو فطبل ولك شو بتخبص ولك ولك بهالراس زي فطبل الشرايط ولك شو بتحكي ولك قوم روح ولك مالك مالك ولك انا مش فاهم عحالي اصلا ولك وين مفكر حالك انتا شاطر تعلق عالتلفزيون الاردني ولك المذيعه لو انها قويه كان وشفتك سطل مي ولك يا مؤثر شو فطبل ما فطبل ولك قوم ولك قوم يا عمي اقطعو الاتصال اقطعو الكهربا اقطعو ذنيي 
اصلا المقدمه بعد المقابله عملتلي بلوك 
وبس روحت عالبيت ما لقيت حد بالبيت رنيت ع امي يما شفتي المقابله سكرت الخط بوجهي شكلو فش بطاريه 
بس حابب احكيلكو شغله انا زمان هيك كنت اهبل ومش عارف احكي بس هسا وبعد مرور سنوات وبعد م اشتغلت ع حالي وبعد الجهد والتعب حابب اخبركم انو بعدني اهبل و بعرفش احكي 
مشان هيك يا اصدقائي اشتغلو عحالكم مشان ما تصيرو زي هيك وشكرا 
ممنوع المسبات 
ومحداش يعلق ع ذنيي 
عليم الله ما بحطني بياع كعك بمحل تطريز 
انا مستغرب منكم يا الفلسطينيون بتحكو وبتسولفو وبتحلفو ايمان ما في داعي لكل هاذا اللي بتعملوه لانا عارفينكو بدون ما تحلفو صادقين ولانه بين الاخ واخوه ما في فرق وحلف ايمان واحنا وانتو طول عمرنا الحال بينا وبينكم واحد وما في فرق بينا والله من عالي سماه يفك اسركو ويفرجها عليكو وعلينا وعلى كل اخوانا العرب والمسلمين وبالنهايه من لا يشكر الناس لا يشكر الله فلكم منا كل الشكر والاحترام والتقدير 
بيقولو بنت اوباما حامل 
ابصر مين كاينه مصاحبه مستحيل ساعي البريد او شوفير الوالده اقل اشي ابن رئيس ثاني 
طب شو بدها تعمل مرت اوباما وين تودي وجهها من الجيران اذا كبر بطن بنتها 
معقول خوالها يطخوها معقول تفقد الجنين جنين اسمراني صغير يروح هيك 
انا بقول اوباما يجيب اهل الشب ويقعدو بالمقعد الذيق ويصلحو غلطهم مهو اذا البنت والشب رايدين بعض مش غلط بنحط هالخبزات عالجبنات وخلص 
وحفله عالذيق ببيت ام العروس وما يعزمو ناس كتير شوي من اهلو وشوي من اهلها يفضو الصالون وكنابايات عالداير و يستأجرو دي جيه على انغام اه يا اسماني اللون حابيبي يا اسماني 
بيني وبينكو هالبنت ما عجبتني من لما ابوها فاز اخر مره من زقمها نمروده ودايره ع حل شعرها و ناويه تمرمغ سمعه الرئيس بالأرض 
وهيها ما قصرت حامل بدون كتب كتاب ولا اشي و عراس السنه ولك هو ناقصو اوباما ويلو التحالف ولا ويلو غيره مرتو ولا ويلو وزنو اللي بالنازل 
انا بقول اصلا شو دخلني 
اعراض ناس هاي 
ولا شو رأيكو ابن مين الولد 
كل عام و انتو بخير يا بني ادمين 
و ان شاء الله السنه الجاي بنطلع رحله كلنا 
سنه خير خاليه من النكد والطفر والمشاكل و دفع المصاري والاقساط وارتفاع الاسعار والنفسيات المريضه والشعشبونات المتسلقه على اكتاف المساكين 
تتعمقوش بالعلاقات كتير خليك خفيف الظل بأي علاقه خارجيه خليك خفيف نظيف و ما تخلي حدا يحكي عليك 
في ناس بتفهم الاهتمام خنقه و في ناس بتفهم الاختصار شوفه حال 
خليك بالسليم مع الكل ما توسع علاقاتك كتير خلي شخص او شخصين بالكثير وضعهم خاص بحياتك 
ما بتعرف الناس شو بتفسر تصرفاتك خليك انتا اللي بتفسر تصرفات حالك 
تحكيش عن حدا بدون متعرفو و تحكيش اشي اصلا ما بتعرفو 
الناس عقليات مختلفه و كل عقل غير عن الثاني في اللي شايفك صح واللي شايفك غلط تعطيش مجال للي شايفك غلط يمسك عليك اخطاء كثير مشان هيك اثقل بس اوعى تشوف حالك 
ما تكبر ع حدا و خليك على قدك ما تفكر بللي اغنى منك فكر بللي اطفر منك 
خلي الكل يحبك و يفقدك و اللي بكرهك تفكرش فيه لانو بيكرهك لسبب اذا غيران ممتاز لانو في عندك اشي مميز و اذا مش طايقك مش مشكله الحياه ما بتوقف ع واحد 
خلي امك هي مثلك الاعلى حتى لو تفكيرك غير امك لما تنصحك بتنصحك مشان مصلحتك 
مافي غير امك بتخاف عليك من كل قلبها 
ما تستهين بحالك كل واحد فينا عندو اشي مميز ما تخلي حدا يحبطك 
اضحك و اضحك و اضحك 
حتى لو ما حدا ضحكلك المهم انتا ضحكت 
احكي نكته مشانها ضحكتك انتا 
مش مشان يضحكو همه 
طول م انتا عايش و بتتنفس خلي عندك امل انو في امل تنجح اكبر دليل انك بعدك عايش 
طنش و عيش حياتك و عيش اللحظه و تفكرش كثير التفكير بضيع الوقت و فش وقت كثير 
و يلا باي 
شو سهل الحكي 
الحكي صار اسهل من انك تقطع شارع من جسر المشاه 
ما عليه جمرك طبعا سههل 
الله وكيلك اسهل من كلشي الحكي ميل 
عنجد شو سهل الحكي الحكي ببلاش بس ما في فعل وبضلهم يحكوا بشكل مقنع اي حدا ممكن يسدئهم فيه ممثلين شاطرين هيك بالدنيا 
هه وانتا مفكر قطعه الشارع سهله 
هه شو سهل الحكي و شو انوا نحنا اغبياء منصدق حكيهم 
فكرتك بدك تكمل وتغني مين الي بيعرف بقلب التاني شو في هه 
الحكي اصبح له مدرسه و وزاره وموظفين وأشطرهم بالحكي بيظل و بيترفع و بيصير ملك الحكي ايش كله في السليم ولا كلمه هيك او هيك 
بالنسبه الي اصعب من قطعه الشارع يخرب بيته بخوف التشبيه ركييك جدا هه 
شو سهل الحكيي مين الي بيعرف بقلب التاني شو فييه 
شو سهل الحكي لما تكون قاعد بين جمعه بنات ويكبروك وينفخوك وانت تبلش حكي و وعود وقصص وعرط 
فعلا انو في سيارات ما بتحترم وجود مند مشاه بالشارع و بتكون مسرعه كتير و هيي ماشيه 
كل الناس بياعه كلام وصار صعب تميز بين الصدق والكذب 
خلصنا من بوستات الدراما لما اجت الشتويه 
هسا اجا دور بوستات الدرامى الاقوى مشان نهايه السنه 
لقد كان عام كئيب يا حبيبتي لقد زوجوكي امام اعيني كالدجاجه العمياء 
لماذا اخذوكي مني اه لماذا 
تبا لك يا انك لعام غير جميل لقد فقدت عيناك الزرقاوتان 
مع انها البنت بتكون بتستنى فيه يقرا الفاتحه عليها من عالفاضي 
اجا ابن خالها من الضفه و خطبه وجيزه بأسبوع 
شو تعمل يعني 
سنه مليئه بالشعشبونات المضيئه علينا و عليكم 
سؤال رجالي 
مين اهم تتجوز ولا تشتري سياره 
سؤال ستاتي 
شو اهم تتجوزي ويجيكي ولاد ع طفر ولا تكوني كتير غنيه بدون زواج 
كل الاحترام لكل المغتربين والمغتربين بالسعوديه خصوصا طبعا انا بحكي عن اكثر من من شباب الاردن 
لانو بالصف العاشر لما يعطونا ورقه اختيار تخصص التوجيهي لازم يضيفو عليه 
ادبي علمي سعوديه 
هدول جماعه مضروبين بحجر كبير كل اللي مستفيدينو العمره كل سنه 
و دعوات الوالده والحرامات اللي ببعتوها و طنجره الضغط المفروغ منها و مسابح للوالد و اتاري ام ايدتين لاخوه الصغير 
مع نص الراتب و ورقه مكتوب عليها رساله للبنت اللي بحبها وصارلها سنه بتستناه يأس حالو 
وين ابنك يا ام خالد 
بالسعوديه 
او ماشالله الله يهنيكم و يرزقنا زي مرزقكم يا رب يلا بغيب سنتين و برجع بشتري بيت الكم وبيت الو وسياره و بتجوز وبجوز خوانو و بفتح مشروع وبشتري قطعه ارض ع شارعين احتياط و بجيب حاويه اكسوارات من الصين 
خالتي بالسعوديه بالسعوديه مش بالمافيا الايطاليه شو رأيك يشتري محافظه او يشتري شارع القاهره بعبدون ويسميه ع اسم سيدو 
يا خالتي م احنا شايفينهم شباب السعوديه طلعو من هون من قرف مقابلات المدراء واللفلفه بالسيڤيات والنمرده 
يا خالتي هون بدهم خبره مشان يشتغلو وبدهم شغل مشان الخبره 
بس هناك بحاول يوفرلو ليره اخر الشهر ببعتهم للوالده و بطلب منها زتون و مقدوس بكلفها المقدوس اكثر 
بس مش مشكله المهم المحاوله 
هاد لا يعني انو كل المغتربين بالسعوديه ماكلين هوا بس النسبه الكبيره روحتهم كلها مقلب بس شو يعملو الوضع احسن 
و الله يعين كل مغترب حتى لو كان مليونير بكفي الغربه عن الأم و الأهل 
يعني الواحد فيهم شوفه امو الصبح بتسوى كنوز العالم 
بس شو اللي جابرك عالمر اللي امر منو 
قال المصريين مستغربين من انخفاض مستوى السياحه 
مهو انتو اللي حطيتو ملكه جمالنا سفيره لتنشيط السياحه عندكو 
تركتو هيفا و نانسي و مايا 
وحطيتو زكيه 
اي ميله ولكو ميله ولكو ميله 
يلا باي 
بررجع بعيد و بكرر و بأكد 
يعني مجنون يحكي و عاقل يسمع 
ايتها الفتاه الحلوه الفهمانه الواعيه المتعلمه المثقفه اللي ع راسي من فوق 
وحياه اختي مش رح يزداد جمالك اذا اتدلعتي بالكتابه اصلا فش اشي اسمو دلع بالكتابه 
ولك فش اشي بالحياه اسمو بتاتا ولا اشي اسمو بدي ئلك شي من السبح ساحيه ئلئانه فش فتور ماما مش تابخه 
ولا تيب ولا ماسي ولا يا مامي 
انتي هيك مش حلوه ابدا انتي عباره عن صفاره طنجره ضغط جايبينها تهريب من السعوديه 
يعني في بنت بعرفها من زمان و درست معي يا اخوان بعرفها بعرفها كان كلامها طبيعي 
من فتره حكيت معها اكتشفت انها بتحكي لبناني لهجه لبنانيه 
ولك امك لبنانيه لأ 
طب ستك ام ابوكي من بيروت لأ 
طب ابن خالتك من جنوب لبنان لأ 
طيب ابوكي وهو شب درس بجامعه بعلبك لأ 
طب عمرك طلعتي رحله مدرسيه علبنان برضو لأ 
طيب الك اي جذور الها علاقه بلبنان لأ 
طب ولك ليش صايره تحكي لبناني ولك ليش ليش حتى بتكتب لبناني بتقلي ما فيي 
بقلها شو صار معك بالشامل بتقلي الله يئتعو الشامل ولك الله يقطعك بطريق صحراوي ويهجمو عليكي مجموعه سناجب مفترسه 
ولك من متى يا مقمله يا ام النسكافيه والزنجر 
ولك ليش ليش ولك ليش كاتبه تعليق عند المصور سعيد محمد وكاتبيتلو انتا بتعئد و مهدوم 
ولك مسكتك ولك لقطتك ولك م احنا كنا نلعب شده عن ساندويش ولك كنت انا وياكي نطلع بالباص عالواقف ولك خليكي ع طبيعتك ولك ميله اللي تميلك و ئتيعه اللي تئتعك يا مئمله 
يلا ماسي باي هلأ 
في نوعيه من البنات مش لازم تطلع من البيت اصلا مش لازم تتغلب بإشي 
مش لازم تمشي هاي لازم يخلو الارض تمشي من تحتها وهي ما تتحرك مش لازم تتعرض لأشعه الشمس مش لازم حدا يشوفها مشان العين 
حتى لو طلعت بالغلط لازم يكون في حواليها مضادات للعين والحسد 
اصلا مش لازم تحكي مش لازم تغلب صوتها مش لازم تستهلك حروف 
هاي شغل الواحد يضل صافن فيها سنه عادي لازم كل العالم يحتفلو بعيد ميلادها 
اصلا مش لازم تتجوز لازم تتحنط 
نفسي اقعد انا و ابوها و اسألو كم سؤال 
شو عملت فينا انتا يا غالي انتا دمرتنا لما تجوزت امها و جبتوها 
غيرت معايير النسوان في العالم 
هاي غلط تسأل لمين طالعه لأنها مش طالعه لحدا هاي طالعه عالحياه تدمرنا و تروح 
شو عيون شو رموش شو وجه شو شعر شو وقفه شو قعده شو ركازه شو شسمو 
يسعدلي ياها اللي خلفتك انا مش بدي ادق عالخشب انا بدي اكسر طقم طربيزات مشان ما اكون حسدتك 
هي مش المركز الاول بالحلوين هي ماخده اول اربع مراكز اصلا يعني هي الاولى واللي بعدها السادسه 
ع سيره السادسه مين عمرو زمان نام بالحصه السادسه 
مش لازم بهاد البوست اكتب شعشبون بزبطش تكون هيه وشعشبون بنفس البوست 
هل هناك طرق فعاله للقضاء على النفسيات المحمضه المقمله اللي شايفين حالهم ع ولا اشي 
ولا يمكن القضاء عليهم 
ولازم نضل متحملين قرفهم كل مصار معهم ليره 
ولك يرحم ايام محفظتك اللي كانت كلها كروت محلات جبصين و كهربه سيارات 
بس عقوله المثل 
دير بالك من المصدي لما تلمعو الايام 
شعشبون اللي يقرصك من ذانك شو انك محمض 
ميله 
للاسف حدا الجبنه تبعت الفيران ما بتمشي معهم فتاكين 
شعشبون يقرصهم من دينيهم 
يا زلمه والله انو اشي بقرف 
هناك اشخاص انا بسميهم الشخص المقلب 
يعني شخص تتمقلب فيه يعني زي المثل اللي بيقول فكرناه موسى طلع فرعون 
هي شخصيه بارعه جدا في اقناعك انو هو الشخص المثالي الكويس الطيب النادر الشادر القادر المسافر 
بس بتكتشف انو الشخص الناكر الماكر الشاكر الشسمو 
يا عمي من اول مأعرفك خليك عالشخصيه الطبيعيه تبعتك فيها اشي ليش تمثل انك الشب المثالي هو انا خطيبتك 
انا ساعيتها الي القرار اني اقبل فيك ع مصايبك او ما اقبل مش تعيشني الجو انك منيح بعدين تفاجأني انك لا تصلح انك تكون مايكرويڤ صيني 
الخلاصه المقرفه 
يا عمي انا مقمل قلي انك مقمل عادي انا بحب المقملين يعني ما تتحمم مشاني و بعديها اكتشف انك مقمل 
يلا شعشبو بحياتكم 
انا اصلا شو دخلني 
هذا حبيبتى نصاب شاطر يلعب بمشاعر الناس بس هو اصلا عديم المشاعر ويعاني من مشاكل نفسيه وطفوله عمى ويحول يصل ع كتاف البشر بكلمه حلوه لبنت بس على مين ياسمينا قدها وقدود وانت قدها 
هه يقطع شرك شو انك رهيب 
هه ذكرني بوحده عرفتي 
كنت فين يا خشب لما كنا نجارين 
كان متخبي تحت التخت 
نسيناه بلمحل نرجع نجيبو 
يازم بدي احسدك ما بلحق المنشور عندك ينشر الا تيجيك الايكات من كل صوب وكل جهه وادور الحظ اعطيني نصل لايكاتك اي انت لو بتحط نقطه بيجيك طحشه لايكات 
هه حظ بوقع الصخر 
كنت فين يا حظ لما كنا متقردنين 
يا زم احنا دخلنا بورصه امريكا ما غيرها انهارت على دورنا والمسل لليوم بيئول اللي ماله حز يئعد وينطز خخ 
تاجرنا بالكفان بطل حد يموت 
سيد عمر في سؤال بدي اسالك اياه اذا ممكن تجاوبنا يا كبيير وبما انك السلكان كله والعلاقات العامه الثقيله لما بتتوجه من اشي في جسمك وبتحكي للوالده الله يخليلك اياه يا رب بترد عليك زي ما بردوا علينا امهاتنا ضروري ياكبير يكون في حلقه خاصه عن الموضوع هاد تحياتي يا غالي 
هه اشتغلنا بالكفن بطل حدا يموت هه 
كل الإحترام لأمي التي لن تيأس و هي تقنعنا انو البيتنجان بالمقلوبه زاكي و ما بسمم و حق الكيلو غالي 
و عالفاضي 
هه يا حرام يا ادو طبعا هو زاكي و انا بحبو و راح عليكي 
والله مو زاكي واحنا ما بنحبو بس يقتنعوا هم بهاد الحكي 
هذا الشعور لن يفهمه الا اللي بكرهوه البيتنجان والله المحبه من الله بس انا بكره البينجان شو الشغله بالغصب هه 
هه عنجد زاكى ومفيد 
هه وجوابها ع طول من غيرو المقلوبه مش مقلوبه مابتنفع 
الا مقلوبه البيتنجان لا حد يحكي عليها 
هه عنجد كأنك بتحكي عن امي وعالفاصي 
نكش 
ازكا شي بالمقلوبه اساسا 
من هبلي و سذاجتي وغبائي المستفحل بس اجي بدي اسمع اخبار عن بروح زي الاهبل و الأطرم و بفتح عالتلفزيون الأردني 
اخر اشي كنت اتوقعو اني الاقيهم حاطين صاحب الظل الطويل 
و مره بلاقي برنامج اعمال يدويه لناس بعملو مخلل لفت و طريقه صبغو بالشمندر 
و مره بلاقي مسلسل تركي مدبلج غلط و مره كيفيه القضاء على دوده القز 
ولكو تلفزيون سيريلانكا حطو عن معاذ تلفزيون زيمبابويه حطو محطه مضيق هرمز حطو 
الا التلفزيون الأردني طب ليش 
فش بالارشيف غير ابو عواد والعلم نور و ليدي ليدي و جودي ابوت و شريط الثلج بالشتويه اللي مصورينو ع باب التلفزيون و في زلمه ع راسو حطه بركض بالشارع و بفشق عن المي 
اي خلصونا عاد 
اهتمو شوي 
تحيه لكل ام عندها طالب توجيهي 
الله يكون بعونك يا حجه الله يقويكي 
و يا ريت كل طالب او طالبه يعرف انو امو بتفكر بالتوجيهي اكتر منو و مضغوطه اكتر منو وكل ام بتتمنى ابنها يكون احسن حدا بالدنيا 
فرحتها بنجاحك اهم من فرحتها بعرسك 
بترجى كل طالب توجيهي ما يرد ع حدا الا امو و طول بالك عليها اذا ضغطتك هيه ما بدها اشي بدها مصلحتك ما حدا بدوملك الا شهادتك انتا هيه شو جاييها 
سمه بدنها و سهرها كلو مشانك انتا خليها تشوف حالها فيك بعد م جار عليها الزمن مشانك نتيجتك بالتوجيهي هيه نتيجه تعبها و خوفها عليك 
خليها تنجح هيه قبل م انتا تنجح 
امك حاليا مش هاممها اشي غيرك مش فارق معها اشي الا انتا او انتي 
فرحوهم و ريحوهم و ردو عليهم 
بالتوفيق ان شاء الله لكل ام و لكل طالب 
ملاحظه 
عليم الله اللي بنجح ابنها و ما بتجيبلي حلوان الا اشرب ميه من الحنفيه و قد اعذر من انذر 
اسمعي عالسريع عالسريع فوتي ع جروب بنات العيله عالواتساب 
و اكتبي اني كنت احلى وحده بالحفله امبارح 
وانا رح احكيلك انو انتي كمان كنتي بتجنني 
خلي سالي تموت لإنها حكتلي افوت اكتب انها كانت احلى وحده 
يي ليش انتي بتحكي مع سالي برى الجروب 
لا ولك والله ما بحكي الا معك 
روحي روحي شوفي هبه شو بعتت صوره قال هي هيه طبختها بدي اقص ايدي ازا مهي من 
هبه هبه اسمعي خوله بتحكيلي انها متأكده انو صوره المقلوبه اللي نزلتيها جايبيتها من بس امانه ما تحكيلها 
شو هاي انا طبختها اليوم ماشي يا خوله 
خوله خوله انتي حاكيه ل ابتسام انو الطبخه اللي نزلتها من 
كزابه اصلا هي اللي حكتلي انو كل طبخاتك من تعالي عالچروب نكتبلها 
خوله عالجروب 
عفكرره في وحده هون عارفه حالها بتضل تنقل حكي بين بنات العيله 
ابتسام غادرت الجروب 
هبه عالجروب 
اللي بتحكي عن طبخاتي من تشمر عن ايديها وتفرجينا شو بتطبخ هاي المقلوبه هلأ طبختها طب بالله عليكو مهي مبينه الطبخه انها سخنه من الصوره 
سالي غادرت الجروب 
ام ابراهيم غادرت الجروب 
سلفتي المكيوده غادرت الجروب 
بنت عمتي ام لسان غادرت الجروب 
ام كشه غادرت الجروب 
مرت خليل غادرت الجروب 
نوال الفساده غادرت الجروب 
اخت الغضيب غادرت الجروب 
مين بعرف حدا من الناس اللي بنكد عليك عيشتك و بزعلك و بخليك تخبط راسك بالحيط و بخليك ما تنام ولا توكل و بحرق دمك و بالأخير بسألك انتا زعلان 
لا والله سيدي انا بزعلش 
انا كندره عتيقه انا طنجره ضغط ليش ازعل يا غالي فش اشي يا كبير شو زعلان م زعلان ان شاء الله انطخ اذا زعلان ان شاء الله ببلع صوبه فوجيكا اذا زعلان 
لا والمشكله اذا حكتلو اه والله زعلان بتفاجئ منك انك زعلان ليش تزعل يا زلمه 
و بزعل هو لأنك زعلان و انتا بدك تراضيه و تعتذرلو لأنك زعلت 
و خيط حرير على حيط خليل 
صباحكم خير بالصلاه ع النبي 
اللهم صلي على سيدنا محمد 
صلى الله عليه وسلم 
عليه افضل الصلاه والسلام 
سؤال انطرح من اكثر من متابع 
سؤال فني واقعي يطرح نفسو 
اللي راتبو دينار و بيدخن 
بقدر يتجوز و يفتح بيت 
علما بأنه لا يمتلك ولا تعريفه 
و بدنا جواب منطقي 
في وظيفه جديده اسمها متطوع بتعرفوها 
بتعرفو شو يعني متطوع او متطوعين 
هدول جماعه بعملو اعمال خير و مساعدات للفقراء والايتام 
بس ما بزبط معهم ما حدا يعرف بالقصه لازم بيج عالفيسبوك مع تصوير مع الكل يعرف تعو شوفوني وانا بتطوع صوروني وانا عابط يتيم سلفي وانا بتبرع كمان صوره و انا بقطع ولد الشارع و كمان صوره لأني برسم الابتسامه ع وجه يتيم 
هسا هيك صارت الزكاه والمساعده 
مش المفروض لا تعلم يسارك ما فعلت يمينك 
ولا بدكو تقولو لنشر الخير ومشان الناس تعرف و تندل عالخير 
هي الناس ما بتعرف انها لازم تعمل خير ولا مستنيه الصور من الفيسبوك مستنيين منكم يعرفو وين في فقرا مهو نص الشعب فقير القصه كتير سهله 
يا جماعه و رحمه ابوي و القصه صارت على عيني انو في جماعه متطوعين اشترطو على عيله فقيره انهم اذا بدكو نساعدكو لازم تتصورو 
هو انتو بتفكرو الفقير ما عندو كرامه ولا الولد اليتيم ما عندو عزه نفس 
وين التطوع بالموضوع انتو بس طالعين تتصورو انو ياي الشب الشهم هيو مش مخلي مساعده الا بقدمها والصبيه ماشالله عليها طول نهارها ترسم بسمه ع وجوه الاطفال 
طب جربو ساعدو طفل بدون متصوروه بزبط معكم 
الايام هاي صار فيها اعلان لعمل الخير 
يعني الناس ناسيين انو في اشي اسمو عمل خير ضلكو لمو تبرعات و اشترو بلايز نفس اللون مع باجات بأسماءكم بالانجليزي و البسوهم و كاميراتكم معكم و يلا نتطوع يلا نفرجي الناس انو احنا بنتطوع 
ولكو في ناس كفلانين عشر ايتام و مش حاكي لعيلتو عنهم 
تعالو صوروني وانا بكفل باليتيم يلا 
يلا لايكات للشب الكفلان اليتيم و صوره لليتيم قبل الكفاله زعلان وبعد الكفاله مبسوط 
بكرا بصير في للتطوع 
انا والصبايا والشباب عم نتطوع ببيت يتيم 
انا بحكي وجهه نظري و بقول انو التطوع والمساعده مش هيك انا متأكد انو نص اللي بالصور ما بدهم يتصورو 
وهسه رح ينطولو جماعه الدراما الفكريه المتقدمه ويقولو نحن نريد ان ندل الناس على فعل الخير 
يخوي انتا بتدل الناس و بتذل اللي ساعدتو 
ليش هو زمان كان في فيسبوك مشان الناس تعرف انو في عمل خير 
ولا صرتو زي المسؤولين صوروني وانا بتفقد طلاب التوجيهي صوروني وانا بشطف بشوارع البلد و صوروني وانا بخفض البنزين 
انا متأكد انو في نسبه من المتطوعين مستحيل يطلعو يتطوعو بدون كاميرات 
اي حلو عنا يا 
ولا لأ يخوي يا قسام 
ملاحظه فوق كلمه مش الكل انا بحكي عن اللي بتصورو 
كنت فتره بجمعيه تطوعيه ورفضت يصوروني بأي نشاط لانه جد بحسها تفاهه واللي بساعد الناس مو مشان ينشهر 
ربنا يكرمك ويهديهم 
انا رأيي انو هاد هجوم و شادد على حالو كتير و عم بقارن زمان في هلا مافي مقارنه زمان الدنيا ما كانت تشغل الناس هل القد ولا كان في فقر هل القد و الواحد اصلا كان نتاقو حارتو و قريتو و بعدين اهم شيئ النيه و بالعكس الحملات التطويعيه بس تتصور بطريقه حلوه و مشوقه بتحمس الشباب انو اه و احنا كمان بدنا نشارك اكيد الواحد ممكن و هوي ماشي بالشارع ايساعد حد و يتبرع بالسر و ايكون عندو اعمال سريه متل ما قال الرسول عليه الصلاه و السلام بما معناه انو ايدك اليمين ما تعرفو شو سوت ايدك اليسار بس كيف اصلا بدها اتسير حملات و كيف بدهم ايلمو ناس و اتوقع لو استخمو التصوير و التقنيات و التغنن في هيك ايشي احسن مليون مره من لما يستخدموها بأشياء فارطه هاد الزمن هيك و بدنا انواكبو ولا بس بشغلات الخير انضل على الدقه القديمه بس بالفيديو كلبات و السهرات و الفاشن نطور بس طبعا كل شي اشي و منو و ما يكون بطريقه تجرح حدا 
يمكن اذا اطوعت بتعرف قيمه التطوع وبتعرف انو كل الناس تفكيرها ساذج مثلك والتصوير له بعد ما رح يفهم سطحي التفكير امثالك 
جدا عجبني جوابك وانا ما سالتك الا اني عارفه انه جوابك حيكون في محله 
القصه مش رياء القصه عشان نشجع مش اکتر مش اصابعک زی بعض 
حكيك على راسي وبنقبل بس في شي كبير كتير انتا غفلان عنو الدنيا والمجتمع والمتبرعين عباره عن اشخاص يحتمل غلطهم وهاد شي وارد بس الخير اللي بعملو بطغى على الخطا اللي انتا شايفو من طرفك حكيت عن نقطه التصوير وكبرتها وتركت شغلت التبرع اللي هوي اساس حكينا انا باكدلك انو من اللي بتبرعو ماخد موضوع التصوير كتحفيز لغيرو لما يشوفو بسمه اخوه اللي بساعدو واهم من هاد لالو كمان بما يوصل لمرحله بحياتو يكون زهقان فيها شي اسمو عطاء هيك صور بتعطي بهجه للشخص اللي بتبرع وبتعز في حب الخير اغلب اللي بتبرعو باخدو صور وبعملو عشان يوصل فيها فكره التبرع ورسم البسمه على المحتاج اللي هوي بشر زينا زيهم انا معك فيها مبالغه احيانا بس بالمجمل اطلع على الجانب المنيح اللي هوي التبرع اللي في الخير لنفس الشخص المتبرع واللي بشوفو انا بحكي للمتبرعين كملو واعملو ما دام في توعيه لالنا 
بس بدي احكي شي انوا لا يجوز الحلفان بغير لله تعتبر شرك اصغر ياريت لو تغيرها 
بس اخدنى نوع من الحماس بس صدقآ فيه ناس غلابه كتير وكل انسان يتقرب منهم ويساعدهم بلا تفاخر اوتباهى حتى ولوبكلمه طيبه بعلم انه متواضع 
هه هو سولافتو هاي ما خلصت الي ع راسو بطحه بحس عليها يحكي الكلام ببلاش و تجاهلهم و عدم الرد اوجب 
من اروع ما قرأت هالموضوع بيخطر عبالي وبدايقني كل ما اشوف صور من هالقبيل وخاصه لما يكون بالصور رجل وامرأه 
المشكله مش فيك المشكله بالي بأيدوك وعمرهم ما كانوا متطوعين لا بالسر ولا بالعلن 
اوقات بتكون النوايا ابسط من هالحكي بكتيير و يا سيدي اعتبروا تشجيع لغيرهم 
بعدين المتطوعين الي انا مو منهم وسيله بين الي بيدفع الزكاه او بيتبرع وبين المحتاج وهدا الشخص لا يذكر اسمو ابدا ولا بيصور مع الفقراء والمحتاجين 
شوفلك قصه تانيه احكي فيها ما زبطت معك هالمره 
يا زلمه في فرق بين التطوع وفرق بين المساعده 
شو دخل هاي بهاي يا زلمه هات فهمني من شان الله 
لليش الفلسفه الزايده 
اشي بتفهمش فيه تحكيش فيه بحيات اللي خلقك يا زلمه 
مش اي شي بنقدر نحكي عنو او نصورو بس في اشياء بتتصور مشان نشجع وياما شجعت ناس بالتصوير وياما اكتشفت ناس ماديين كمان 
شو رأيكم بتطبيق حكم الإعدام 
مع ولا ضد 
لإني استغربت انو في نسبه ضد التنفيذ 
و في شخص حكالي انا ضد و مشان الإنسانيه 
انا سألتو لو واحد اغتصب اختك مش قتلها 
بتزعل اذا اعدموه 
سلخني بلوك 
حكم الاعدام بالشرع نعم طبعا ولكن بالقوانين الادميه يحتاج احيانا لوقفه 
القصاص لابد منه شرع ربنا هاد 
انا مع لأنه شرع الله وهو العالم بأحوال العباد ولو مطبقينه من زمان كان ما وصلنا لهالمواصيل 
اكيد مع تنفيذ الحكم لانو كل واحد انعدم قصتو ابشع من التاني ومش بس قتل وبتفنن بالقتل وزي ما حرق قلوب كتير الناس بستاهل 
والله لما قرأت عن الجرائم الي ارتكبوها وبشاعه الشئ الي عملوه لازم تم تعذيبهم وبعدين قتلهم 
انا بشوف احكام متل الاعدام مو منهحقنا نعطي رأينا فيها لانها حد من حدود الله خلص ربنا فرضها احنا رأينا لا بقدم ولا بأخر خلص القاتل يقتل وانتهى متل الصلاه ما النا حق نبلش نعطي رأينا فيها خلص ربنا فرضنها علينا لازم نطيعه بدون اراء ونقاش لانه اكييد ربنا ما بفرض علينا اشي الا لصالحنا واحد من الي تم اعدامهن قتل واحد بنعرفو حرقو وهو بسياره شغله وبقوم بعمله بكل احترام سرق مصاريه وحرقه لكن ربك كريم الو سنين بالحبس وهيهم اعدموه هاد حد من حدود الله ولازم يطبق من زمان اصلا هيك الشريعه بتحكي 
عفكره انا مصدومه وسعيده جدا دوشونا الاعلام انو العالم ضد الاعدام لانو ضد الانسانيه ردود الفعل اللي بشوفها بتأكد وجود الفطره السليمه لدى الاردنيين لتأيدهم حكم وحد اسلامي وعدا عن عن ذلك انو الاعدام هو العدل وهو الحل الامثل لردع من تسول له نفسه للقتل اللهم ادم علينا نعمه الاسلام والعدل 
مع مع مع واكيد مع حكم الاعدام عشان اللي بفكر يزهق روح بدون حق يعرف ايش مصيره القاتل يقتل ولو بعد حين 
بصراحه انا مع قرار الاعدام بس ما باجي عناس الهم محبوسين عشر سنين واعدمهم لازم العقوبه اتنفذت للجرائم الجديده هيك بتكون عدمناهم مرتين وانشالله انطبق العقوبه عالكل 
مع وبشده بعد الاطلاع ع الجرائم واللي لفت انتباهي اكتر شي هاد اللي قاتل الخمسه هاد ولك تقطيعو ورمي لحمو للكلاب حلال 
واللي قتلو الست وما اكتفو بقتلها واغتصبوهها عشان دينار لك فرمهم بمفرمه اللحمه حلال 
هو كقرار لازم نكون مع بس هل حقا رح يطبق على الجميع ولا بس الفقير الي رح ينعدم والغني والي عنده الواسطه رح يهرب بوبجود قرارا العدام ولا بعدم وجوده في كثير نصابين وحرميه رح يفلتو منه انا مع القرارا بس على امل انه يتنفذ على كل من يستحقه 
هاد حد من حدود الله وما بيصير الناس تعطله باسم الانسانيه كال انسانيه كال لما واحد ينعدم بيشوفوا تاعون الانسانيه هدول كيف بيصيروا المجرمين يفكروا الف مره قبل ليعملوا جريمه بحق الناس وهاد اسمى معنى من معاني الانسانيه 
مع 
لو تطلعوا على صحفهم الاجراميه 
قتل هتك عرض بالاكراه سطو مسلح واغتصاب 
اغتصاب اقارب 
هتك غرض قاصرين وقاصرات 
يلعن اخت الانسانيه اللي حايشه هيك حيوانات 
انسانيه والي اغتصبت والي ترملت والي تيتم ما الهم نسبه من هالإنسانيه ولكم انتوا سلموني الاعدامات وما عليكم وربي لاخلي كل السكرجيه والحشاشين وشميميه الاجو بالبلد من محدثين علوم القرأن بأقل من شهر وأول عمليه شنق رح تكون على عمود ارسال صويلح وبوجود قناه طيور الجنه ونون وسبيس تون قبل اي قناه ثانيه من شان الجيل هذا كله يتربى من وهو صغير انه لا تفكر تقتل صرصور الا اذا كنت على حق 
الاعدام اسهل من السجن المؤبد واسهل من التعزيب كل يوم واسهل من كتير اشيا 
بتعرف كل واحد بقلك انا ضد اعدام القاتل او المغتصب كانو بقول 
انا بنظري غلط لانه السجن فيه ظالم ومظلوم 
مع الإعدام يزم اصلا الإعدام قليل عليهم لازم يعدموهم ضرب وثلثين الضرب الباقي عندك 
انا مع القرار لانو انا قرأت الجرائم الي عاملينها يعني بتقشعر البدن الي مغتصبين وحده بعد قتلها والي شاري مسدس ومضحوك عليه والي قاتل اخوتنو واولاد اخوانو وعشان شو عشان منهل للمجاري مش منطق يعني والي مضروب وشاف الي ضاربو وبدو يعلم عليه وبطريقه بشعه كمان معذبو مع وبقوه كل واحد بياخد جزاتو والي من ايدو الله يزيدو 
ضد بالعكس لما ينسجن مؤبد بتعزب اكتر 
ليش لنكون مع او ضد مدام شريعه ربنا بتحكي القاتل يقتل 
مع وطبعا لازم للي بستحق الحكم عليه بالاعدام ولازم يكون في موعد محدد يكون معروف للمحكوم وأهلو ع الاقل زي بأميركا بس عشان يتوب لربو 
لما قرأت قصص اللي عملوها اقتنعت انو مع يعني احقر من هيك ما بتلاقي حقد و غل و كره انو على شو كل هالحقد اللي فيهم 
مع الاعدام لازم القاتل انه ينعدم اولا عشان الروح اللي ازهقها تانيا بصير ردع للناس حتى ما يرتكبو جرائم 
مشان الانسانيه لازم ما يكون ضد تناقض مستفز 
انا مع بس وقت سمعت الخبر قلبي وجعني عليهم الله يغفرلهم 
اذا فقدت القسوه فقدت معني العقوبه لمن الواحد اخوه ينقتل او اخته تغتصب او هاظ يوكل مال هاظ واخر حاجه مؤبد شو استفاد بالله مادام شايف اهلهو ومصورف وماكل وشارب جوا 
في احكام شرعيه بتحكم كل اشي 
مره زمان نمت بالصف بعد الحصه الخامسه لقيت ولاد الصف سارقين شنتتي وحاطينها بصف تاني 
والكل حلف انو ما بيعرف وينها 
وفي واحد منهم من كتر م حلف انو مش هو شرايينو بدهم ينفجرو من شده الايمان وهو بحلف وحياه الكعبه والمصحف والرسول يا استاذ مهو انا 
طلع هو 
بعد القصه اجيت عليه بقولو يزم دبحت حالك وانتا تحلف وشوي بدك تمسك سيف وتغزو الروم وانتا بتحلف وطلعت انتا 
قلي لا منا كنت لما احلف اقول بعدها بصوت واطي كلمه يعني 
يا استاذ وحياه الله مهو انا اللي طلعت عالقمر بصوت واطي 
قلي يعني انا مستحيل اكون طلعت عالقمر 
زمان واحنا صغار كنت اوقف مع واحد بالحاره جايين من السعوديه و غشيم كنت اقعد ساعات اسب عليه ولما يسألني اقولو هيني بأشر بأصبعي عالارض يعني عالشيطان 
مشان هيك لما كنت اسب عليه مسبه قويه عالسريع هو يتفرج ع اصبعي يلاقيني بأشر عالارض يتطمن ويوخد نفس انو ارتاح انها مش عليه المسبه 
الهدف من هالقصه الصباحيه 
تخبى منيح اجاك الريح 
صباح الخير جميعا 
الشب بس بدو يتجوز ع شو بيدور اول 
الحلوه المربيه الموظفه المتعلمه اشياء ثانيه 
البنت شو اول اهتماماتها 
الغني المربى المتعلم اللي بعمرها اللي اكبر منها اللي ما عندو خوات المرتب اللي عندو بيت الفري الرومنسي اشياء ثانيه 
خشو عليي بالترتيب 
لهسا في ولاد بيرضو يخبو اواعي العيد الصغير للعيد الكبير 
ولا انقرضت هالقصه 
معقول لسا في ولاد بيحوشو من العيديه لبعد العيد و بعطوها لأمهم تخبيها 
مش عارف ليش اتذكرت هالأسئله بس قرأت خبر انو اوباما موقع ع ميزانيه اميركا مليار دولار 
تاچ لشب راح ع دبي شهرين رجع يحكي انجليزي و ناسي العناوين 
تاچ لبنت خطبت صبغت شعرها اشقر و عملت بلوك لصاحباتها اختياري 
تاچ لشب محرقه دخان وما بفرق معو النوع 
تاچ لبنت بتنام بباص الجامعه 
تاچ لشب حرامي قداحات اجباري 
تاچ لبنت بتضيعش عحالها حلقه مسلسل تركي حتى لو ليله عرسها متطلبات جامعه 
تاچ لشب برشلوني ومدريدي معاهم معاهم عليهم عليهم 
تاچ لبنت من مشيتها مبين انو مستقبلها تاجره سلاح او حراميه لواقط ستالايت وحبال غسيل اختياري 
همه كل البنات هيك 
بتكون رايحه تشتري دوا جلي من الدكان بطريقها بتشتري فستان 
صباحكم غولدن ابو الليره ع فراوله 
صباح الخير 
لا يا عمي رجعت مليش مصلحه 
بلا دبي بلا بطيخ 
كلهم اجنبيين وفش عندهم وينستون احمر 
وفش مطبات وفش سرفيسات وفش شعشبونات وفش شسمو ئي 
امير سعودي يعرض مليون دولار لسهره كيم كارداشيان 
وانا داير اعمل جمعيه بالإسبوع ليره 
وبدي ادفع رشوه للشب تبع القرعه مشان يسحب اسمي اول 
وبخاف من اخر الشهر مشان اشتراك الخط 
و تبع الدكان مات وبدو مني حق بكيتين وينستون 
والأمير السعودي يعرض مليون دولار 
انا بتذكر اخر عرض عرضتو ع كنترول باص كليه حطين حكتلو بطلع عالواقف و اخصملي شلن 
ما علينا 
صباح الخير ايها الشعب المناضل 
قال فتره الخطوبه عباره عن فتره تمثيل من كلا الطرفين 
ولا هالحكي كلو اشاعات و مؤامرات خارجيه و اجنده مدروسه 
قال الشب او البنت بيكون زي البسه المغمضه اثناء الخطبه و بعد الجيزه بيصير زي ابو بريص 
طب كيف بدو يعرف الواحد العادات الصح من التمثيل يرن عالوكيل ولا يستخير 
فلنتناقش بدون ديموقراطيه 
خشو عليي 
كلها سحر و حجابات مدروسه من ام البنت حتى يقع الشاب في حب بنتها في مرحله الخطوبه و العياذ بالله 
انا والله ما بقدر احكم لأنه هلا بفترت التمثيل بس تخلص بردلكم خبر 
انا بحكي عن تجربه ويلي مابيرضى يمثل بهاي المرحله بيعتبروه معقد وبحلم بشيء مش رح يلاقي مثلو 
احنا لو فاهمين موضوع الزواج صح و لو مبني على التفاهم من الاساس ما كنا شفنا حالات الطلاق الهائله والإرقام المرعبه المكدسه بالمحاكم يلي ضحيتها الإطفال والشخصين نفسهم لانهم لو فكرو يدخلو علاقه جديده بناءآ على العلاقه القديمه رح يخاف انه يفشل ولما تخاف من شيء بيكون مصيرك الفشل 
خلينا نتحرر من القيود والعادات السيئه وكل واحد يمشي على راحته ومش شرط انه اتزوج فقط ل وصولي لمرحله معينه مناسبه بالنسبه للمجتمع للزواج لازم اتزوج لما احس انه مرتاحه بعد معرفه لشخص معين خلال فتره طويله لانه يلي بدو يكذب مستعد يكذب لفتره قصيره بعد هيك ببطل قادر يكذب لانه الطبع غلب التطبع بالنهايه 
خلينا نكون حذرين اكتر لانه هاي مش حياه يوم او شهر وبنخلص وكل حد بيرجع على بيت اهله 
هي مسيره طويله يا بتكون ناجحه او بتفشل وبتبهدل الطرفين 
وخلي اﻹهل على جنب ومافي داعي الطرفين يأخدو تعليمات من اﻹهل لانه همو يلي رح يعيشو مع بعض مش اﻹهل 
لا ما بيكون تمثيل ابدا بس بيكون فتره تعارف وبداخلها الخجل وبتسير ذكريات جميله لانها بتكون بريئه وفتره مابعد الزواج بتكون احلا واحلا بس الضروف المعيشيه بتكون صعبه شوي بس الحمد لله بنتعداها واحنا بصحه و وابتسامه امل مرسومه من جديد 
المشكله انه الشخص الي بتتعرف عليه سواء خطيب او غيره بالبدايه رح تشوف شو عنده صفات ايجابيه بس السلبيات بدها مده لتظهر 
يزم كله حكي جرايد بعد ما تزوج بشهرين بتبلش حياه الاكشن 
ي حد بتعرفه جديد مش حتقعد تفصله كل خصوصياتك 
ومع الزواج لحالها بتبين 
مع استثناء الحالات الي بتحب تمثل 
الموضوع مش موضوع تمثيل بس ما بكونو ماخدين على بعض خاصه بزواج التقليدي ولا انتا بتكون ماخد عليها بس باسلوبك ومعاملتك بتئدر تخليها توخد عليك وتطلع من حاله الخجل اللي عندها وازا هي بتمسل فهي بتغش حالها لانو الطبع يغلب التطبع احسن شي الواحد يعيش على طبيعتو واللي مو عاجبو طبيعتي بلا منو 
كلو تمثيل وحقيقه كل واحد بتبين مع الوقت عشان هيك في كتير حالات طلاق بهالايام 
والله يا سيد عمر الموضوع كالتالي خلينا نرجع للحلقه السابقه اللي راتبه ما بسمحلوا انو يتجوز ليش بروح يخطب ويحب ويبوس وانا لما شو فتك كانوا دخل في قلبي سهم وكاني شايف قاعد مع القمر وحالته حاله بس بلا هبل يا زلمه روح دورلك على بس العب معه احسنلك من هالحكي الفاضي من الاساس ولا يا عمي 
هه والله ولو رنينا ع الوكيل مش رح نوخد جواب يا عمي الاشي حسب الي قبالك واحساسك استعمل حاستك السابعه خخ 
يعني لما يكون الشب والبنت جداد على بعض مش ماخدين راحتهم بالحكي وبأي شي بصير بدهم يدادوا ويداروا بعض والبنت طبعا بتنبسط وبتطلب والشب اللطيف ما بيرفضلها طلب وبعد الزيجه عينك ما تشوف الا النور بكونوا اخدوا على بعض وهيكا وبدا العنجد و ما احلى ان نعيش في خير وسلام 
في فتره الخطوبه يكون الشب ليس له كامل الحريه فيلجأ الى امور تجعله مثلما تفضلت بالوصف 
اما بعد الزواج يكون قد امتلك الفتاه امتلاك مئه بالمئه لذلك ليس من الضروري اللجوء الى تلك الأساليب التي تحبها الفتاه 
وطبع الأنثى كما نعمل انها رقيقه المشاعر مرهف الأحاسيس فهذا التغير يؤثر على نفسيتها ومن الممكن يؤثر على العلاقه الا ازا كانت الأنثى ذكيه ولجأت هيي الا اسلوب لتفادي هذه المشاعر وبالصبر والايمان بالله تكون الحياه الزوجيه ناجحه 
هيك انا بحس مع اني ما جربت لا خطبه ولا جيزه والله ولي التوفيق والسلام عليكم ورحمه الله 
لا داعي لا داعي لشلح الاواعي 
قصدي لا داعي للتصغيق 
الانسان دائما بأول فتره من اي شي سواء صداقه او خطبه او مثلا في شغل او او المهم بحاول يبن الجانب الايجابي منه و يقتبص اشياء ايجابيه من الناس الي حولي ليحاول يكون شخص مميز المشكله مو انو يقتبص بالعكس شي كتير منيح بس الغلط عند البعض انو ما بخلو هاد الشي الحلو شي دائم عندهم ف مجرد ما كسب يلي بدو ياه رجع هوي هوي لانو مو همو نفسو و انو يكون شخص جد مميز هوي بس همو يوصل للي بدو ياه هاد شي بعملو كتير ناس للأسف و اكيد هاد الشي الو جوانب سلبيه بس طبعا حسب الشخص يلي بتعامل معه 
كلها حج وحكي فاضي عشان ما يعترفوا بغلطهم اختيارهم السيء للشخص الآخر الاثنين بكونوا عايشين بحاله حب غبيه وما بشغلوا عقلهم وبكونوا اصلا مش لابقين لبعض من الاول وبعد ما يتم الزواج ببلشوا يشغلوا مخهم ويشوفوا الحقيقه وطبعا بعد فوات الأوان 
والسبب برأيي اولا اننه مش معطين موضوع قرار الزواج اهميه كبيره زيه زي اي قرار تاني وثانيا مش مطبقين خطوات الزواج بطريقه صحيحه ومعطينها الوقت الكافي قراءه فاتحه للتعارف كتب كتاب 
واللي بحكيلكوا الجيزه زي البطيخه غلطان وانا بحكيله بوجهه لاننه احنا عنا عقل وما حدا غاصبك تتزوجها او تتزوجيه انت بتجيب البلا لحالك اي 
ناس مريضه الي بتمثل والله صعبه الواحد يضل مثل ويعيش الدور هه انا مني وعلي الانسان الواثق من نفسه واطباعه بضل عطبيعته مع مين ما كان وانا هيك وخطيبي الحمدلله 
مهو في مليون سبب يخليهم يمثلو بزبطش بدون تمثيل يا عمر والا كيف بدها البنت تبيت انها واو وتعيش الدور وكمان الشب بتمسكن ليتمكن وفي حال كشفو بعض ما بتزبط انو يفسخو الخطبه ئي وكلام الناس 
الكذب ليس حكرا بفتره الخطوبه الكارثه انك صدقت كل الكذب الذي كان بالخطوبه وبعد الزواج والمصيبه انك لن ولم ولا تستطيع التمييز بين الصدق والكذب بعد الزواج 
لا فتره الخطوبه بدايه حياه جديده وبتكملها بعد الزواج انا برايي ما بخفي انا فتره الخطوبه بتكون الرومنسيه اكثر بحكم العادات بس شو بتكون الخطوبه بتكون ما بعد الخطوبه 
انا ضد هالحكي انو فتره الخطبه بكون الوضع تمثيل وبعد الخطبه بتنقلب الايه هاد حكي فاضي وبنفس الوقت فتره الخطبه بكون فيها لين ومسامحه ببعض الامور بحكم طبيعه هاي الفتره بس الوضع بضل متل ما هو بعد الزواج هاد من وجهه نظري انا كخاطب 
مثل اخر واحد تقدملي ما ضل عليه غير يحط مكياج قد ما كان يمثل ويقص كذب بالآخر حزنت عليه وكنت بدي اجيبله منشار المقص بطل يوفي بيني وبينكم لو جبتله منشار كهربا ما رح يخلص معاه الكذب هه الله يسهل دربه 
معئول عدي بيمثل عليه لا مستحيل 
اهم شي يشوفها بدون مكياج قبل العرس مشان ما يتفاجأ بعد و يحس انها اخوها بس بمكياج و الباقي مو مشكله زوروبي 
والله يا ابو الزرب كله تمثيل بروح ابو بربور اللي كانو يضحكو عليه بالحاره داخل ولا عنتر بن شداد وبجعص وبحكي من شسمو واسعه وهي ام بربور بتلاقيها ولاول مره مش لابسه البجامه المخزوقه من الركبه وعامله تسريحه بدك سبع سنين عشان تعرف طبيعه شعرها وبتبلش تعمل فيها المعدله و واللبقه بالكلام والحنونه والمتواضعه اللي ما بهمها شي بالدنيا غير تهتم بجوزها بس تدخلو على كهف الزوجيه بتلاقي حالك متزوج ابو خليل تبع الكاوشوك وهي بتلاقي حالها متزوجه كنتوش الماما وعايف حاله وماكل شسمو بالمعلقه ز هاد الواقع المرير 
يا سيدي العزيز بعد التجربه الخطبه هي عباره عن فسحه الأمل الحياه المخمليه التي تتوهمها الفتاه لما بعد الخطبه وبالاخر بيطلع كله طشاش لانها المرحله هاي مش للرجل وفي المرحله هاي لازم الخطيبه تستغل كل ثانيه لانها ما رح ترجعلها بعد ما يتزوجوا وبعدين بتبلش مرحله الوحش مرحله ما بعد الخطبه وبتنكشف جميع الاوراق بس بتكون لغايه وهدف سامي وهي مرحله التعارف الواقعي اي انكم بتختموا مرحله الحلم وبتبلشوا مرحله الواقع وفي مرحله الوحش بتصير المشاكل وكله برمي على كله وانت كذاب تهوى لعبه الأحباب وأرخص شي ضميرك وأنسى بس المشكله مش هون المشكله لما يتعرفوا على بعض هون المصيبه بقدرش احكي اكثر من هيك المكان محاصر حكومه 
هي مش فكره بيمثلوا علي بعض الموضوع كله ان حتي لو بتتعامل مع حد و صحبك اوي هيفضل بردوا ميعرفكش زي الي معك في نفس البيت لانك مش بتمضي معه كل الوقت او بمعني ما شاف اسوء حالاتك 
هاهاها خليهم يتمتعو بالكم شهر الخطبه ويضحكو عبعض شوبدك فيهم يا عمر 
انا بلنسبه الي خطيبي كنت اعرفو قبل سنين يعني التنين عارفين وضع بعض وكمان هوه من نفس منطقتي تقريبا يعني عارف البير وغطاه هه 
هه يا اخي مافي ممثل شاطر بئدر يضبط نفسه وحياتك كلوا عالمكشوف بس احنا بنلبس نظاره عميان يعني بنستهبل عبعض خليها عالله 
الزيجه عنجد بطيخه و لتشوف نصيبك بطيخه بيضا ولا بطيخه حمرا لهيك الاحسن يكونو التنين بعرفو بعض قبل بعرفو بعض مش بكنكنو يعني بعرفو بعض بحكم الشغل بحكم القرابه بحكم اي اشي مش خطأ او حرام 
الخطبه كلها حب و رواق و احسن ما عندو الواحد ببين و الأصح تكون فتره الخطبه لا تقل عن سنتين وقتها يلي بمثل بكون وقف تمثيل و المستخبي بان و عالزواج بقى بطلع الخمير و الفطير هه بس بشكل عام المفروض هالشغلات خلصت من زمان صرنا بجيل انا هيك حبيتني اهلا و سهلا ما حبيتني يلا باي هه 
هه لا عادي بس كل وقت الو ادانو وما تنسى انه الخطبه بكونو يفكرو بقصص العرس و البيت و بالزواج بفكرو بمصروف البيت و الروتين هو اللي بقتل الحياه الزوجيه بس اللي عاطل عاطل بكل الخالات ما بقدر يضل يمثل 
هي عباره عن اقنعه تبدأ بالتساقط واحد تلو الاخر في حال ضمن كل طرف فيهم الطرف الاخر هاي وجهه نظري مبسطه هه 
جد شي بخوف خاصه العريس بكون ملاك والو شخصيتو وكيانو وبعد الزيجه رأي رأي اهلو ولاشو رايكم بهيك زلمه ماسح شخصيه بالمره الاحترام واجب بس مش يلغي شخصيتو على حساب اهلو 
كل الخطبه كلام فاضي كله باﻵخر ببين عند الجيزه يا بتعودوا عهبل بعض وخمتهم سوا وبيخلفو وبينسترو وبأعدوا وخلصنا زمان لا كان في خطبه ولا نيله كله كان يتجوز دغري واسم الله عليهم 
انا رأيي انه في شغلات مستحيل تتخبى مهما حاول الإنسان يمثل ع شريكه وبالنهايه ما في انسان كامل لكل شخص عيوبه وحسناته واللي انا ممكن اتحمله في خطيبي انا خطيبتي واشوفه عادي ممكن غيري ما يقبله بتصفي شغله نسبيه فالعلاقه بين الطرفين زي اللي ماسك شعره ازا واحد بشد التاني برخي حياه وبدها تمشي 
هيه فتره تعارف للي بخافو الله وزواجهم تقليدي جد في ناس بتخاف الله 
وعالاغلب قلبت فتره الخطبه بدون كتب الكتاب بس قراءه فاتحه وهيه تعتبر فتره تقرين لاهل البنت انه بطلع وبروح وبيجي معها وهوه مش كاتب كتابه والاب والاخ سايقين الشرف واختهم قاعده بغرفه الضيوف مع خطيبها اللي مش كاتب كتابه عليها وبيجي قبل العرس بيومين اذا اتفقو هي كتبو الكتاب اما اذا ما اتفقو فهو بنشر عرضها وهي بتنشر عرضه وكذالك الامر مع الخطيب الثاني اللي برضو مش رح يكتب كتاب وهاي مرحله تنبيت القرون للاب والاخ وللعيله كلها والله مسخره وناس تافها الا من رحم ربي طبعا 
عباره عن تمثيل الأمراض الوراثيه والأخ الي عندو اعاقه ما بتشوفه غير يوم العرس كل شيء بالبوفيه بطلع برادي الدار والسجاد بنغسل حتى السياره اذا كان فيه سياره وهي كل يوم بتشحد لبسه من عند قرايبها وصاحباتها وعشره من صاحباتها بجلسوا وبحددوا وبدهنوا صباحها نفض كامل وبيجي الأب بقلك هاي الغاليه علي يا زم خللها 
شو رأيكم بللي بتجوز من اجنبيه 
معقول مشان متطلباتها اقل 
او لأنها احلى 
او مشان يزبط مستقبل ولادو 
او لتحسين النسل ويكون بالعيله عرق غربي 
او لأنها مستحيل تطلب عرس بصاله النعمان مع العاب ناريه و بيت ملك وشهر عسل بسيريلانكا 
معظم الاجنبيات عندهم كيف بيرضى رحل شرقي ياخد اجنبيه فأكيد عشان الجنسيه مستعد يبيع شرقيته ويصبر ستين بالاكثر لياخد الجتسيه 
اكيد لانه الاجانب بفهموا وما عندهم تخلف متل الي عنا بصرفو فوء ال الف ع حفله عرس وكم ساعه وبنسو ايامهم الجاي وهمه اولى بكل قرش بنصرف بس احنا شعب متخلف اه الاجنبيه احسنله وبتأسلم عايده وبكسب اجر عظيم 
حنان روحي وقفي على المرايه بتعرفي ليش بناخد اجانب قال بوي فرند قال ع اساس العربيات ماضيهم قبل الزواج نضيف هلا هلا 
عفكره الاجانب اعراسهم بتكلف يعني صح بسيطه بس مكلفه 
كل واحد يعمل اللي بريحه ويتجوز اللي بده اياها انشالله من المريخ مع اني شخصيا ما صادفت ولا زواج ناجح مع اجنبيه 
بطل هيك موضوع للنقاش 
انتو افهمو انو في اشي اسمو نصيب يا عرب و يا مسلمين 
وين في الك نصيب بتاخدو لو انو بألاسكا 
هو يمكن لكل الاسباب اللي ذكرتها 
جميع ما ذكر والله العليم 
مشانن يحسن نسل شوي بالعيله 
بتكون متجوزه الف واحد قبلك اصلا 
مو بالضروره لازم برضو نفهم موضوع القسمه النصيب كويس عشان نقدر نحكي بهيك مواضيع وبالنسبه للي بحكي انو ماضي البنات العربيات نظيف وبتخوت ما تحكي هيك عشان ان خليت بليت والك خوات دير بالك عليهم 
اصلا بكم الديانا والاورغ والمايكروفون والدحيه والله والحامي الله بالنسبه للاجانب اشي كول كتير 
يعني بالله بدكم البنت تقبل بالشب غلى سواد عيونوا الفرق بين العرب والغرب العرب تشتري عائله وبنت محترمه ورح تحمي بيتك وشرفك اما الغرب عكس هيك تمام 
ما خاتم الزواج للاجنبيات لحالو بمهر تلت عربيات غير هيك في حد بيتزوج وما بيكون عندو بيت وعفش ومين حكى الاجنبيات احلى ولا مفكرين كل الاجانب متل الي بتشوفهم عالتلفزيون عهه اما من ناحيه الجنسيه فانا معك ومن ناحيه شهر العسل فهو اساسي عندهم اكتر منا 
ثلث ارباع الاردنيين شهر العسل تاعهم بالعقبه حاسبينو شهر عسل 
اكتر اللي بتزوجوا اجنبيات الا ما ينفصل عنها و يرجع لبنت بلده او العربيه لأنه ما حد بتحملهم زينا عارفين شو عنا 
اتزوج اجنبيه ودخلها بالاسلام احسن ما تاخد عربيه تكفرك 
اجدادنا حكو مثل بالماضي وما زال دارج لليوم 
من طينه بلادك لط على اخدادك 
وعلى فكره الاسلام حط شو شروط ومواصفات الزواج الصالح وايضا الزوجه الصالحه لو طبقنا هاي الشروط بنعيش بخير وسعاده وراحهعشان تعجب امه و تكون شقرا و بيضا و عيونها زرق و التنتين مش فاهمين على بعض ف بتضلها امورهم تمام 
هه بصحى عللى حالو بعد كم سنه بلاقيها مجعده بركض لعربيه بحجه التفاهم طبعا بكون مع الاجنبيه ما بسترجي ياخد نفس والدين و و و و ميه الف كزبه 
عأساس انو بنات البلد كل هاد بطلبو يا حسره علينا بعدين صحيح انو الأجنبيه مهرها اقل بس ازا فكرت اتطلقها بدك تدفع اللي فوقك واللي تحتك وتاخد ولادك لانه قانون بلدهم بوقف معهم 
يزم قرأت الكومنتات كل كومنت متناقض للي بعده 
و هاظ دليل انه الزواج قسمه و نصيب و كل واحد باخذ الي الله كاتبله اياه 
واشي ثاني البنات داقين انه البنات الاجنبيات ما بتعرف شو ماضيهم و من هالخبابيص اول اشي مش كل اصابعك وحده و ثاني اشي ع اساس كل بناتنا ما شاء الله عليهم و ما بجمع انا ايوا و غير هيك بتلاقي نص البنات جاوبو على سؤال هل يجوز للرجل معرفه ماضي زوجته لا 
و ايش بالنسبه للي خلو الزواج من الاجنبيات اخره طلاق يزم بالله تطلعو على نسبه الطلاق في الوطن العربي و تشوفو قديش بتزيد قاعده او بلاش تطلعو على مستوى العيله عندكم و شوفو كم نسبه الطلاق عندكم 
و غير هيك لما واحد يتزوج اجنبيه ما بتزوجها عالعميان مثل الزواج التقليدي الي بيوم و ليله بقعده وحده معها و ما بسأل ولا بعرف عن ماضيها اشي لانها بتقربله ثقه او من اختيار امه بكون مفصل حياتها تفصيل اكثر من لما بده يتزوج وحده عربيه 
و بلا طول هالقصه ما في بعد البنت الاردنيه و الفلسطينيه 
صح ممكن تنكد عليك حياتك كلها عشان في حبه بندوره من البكسه الي اشتريتها خربانه بس بالنهايه بتعملك منسف او مقلوبه بتشهي و بترفع راسك قدام اهلك و قرايبك و اصحابك 
و انا توقعاتي انه اغلب الشباب الي بتزوج اجنبيه بتجوزها عشان فقد الامل يجمع مهر لبنت عربيه و غير الشقه و الاثاث و يوم العرس و قبله و الهدايه الخ فبختصر هالقصص و بتزوج اجنبيه مع انه عارف مليون في الميه انه قاعد بخاطر بكثير اشياء 
وﻻ متطلبات و نسل عشان ياخد الجنسيه 
كل شي نصيب وكل شب حر باختيار شريكه حياته بغض نضر سبب متل ما احنا النا حريه الاختيار وهما كمان 
انا بشوف انه الزواج من اجنبيه صحيح اله اجابيات كتيير بس تتجوز وحده بنت عيله و ناس و بتعرف اصلها و فصلها احسن من بنت من ابصر وين 
لا مهر ولا تكاليف 
ما في حماه تاكل راسي 
ولادي بطلعو شقر 
حياه خاليه من النكد و النق و المعايره و وجع الراس و الطلبات و العادات و التقاليد و بنت فلان مش احسن مني و صاحبتي عملت هيك بزي متلها الخ 
بتخوت المرأه كالقهوه اما عربيه و اما فلا 
الواحد يتزوج من وين ماكان ارخص من الاردن واحسن كمان بتقعد تحب في البنت هون سنين وبتتزوجها وبتدفع عليها كل اموالك وبالاخير بتحكيلك انا غلطانه يلي اتحملت وسكتت وقبلت فيك اجنبيه يابانيه عربيه كله احسن من ام الكشه الاردنيه 
الصف التاسع في بنت كنت احكي معها مره ذكرتها بقصه اللي نطيت عدار ناس مشان اقطفلها ورده و اكلت قتله من القتلات اللي تدرس في نوادي الكيك بوكسينچ 
المهم مره بعيد ميلاد اختها حكتلي انها طالعه هسا و اختها يكزردو بمنطقه قريبه من جبل النصر اسمها حي عاليه 
طالعه هي و اختها يكزدرو قالتلي تعال امشي معنا نشم الهوى 
لبست اللي عالحبل و طلعت 
لقيتها ماشيه هي و اختها جيت مشيت جنبها هيه بالنص و اختها عالطرف اختها عايشه الجو بعيد ميلادها انها صارت الاميره ديانا او انها استلمت منصب برئاسه الوزرا مليش دخل انا اللي بهمني الحصه تبعتي 
مشينا بدخله فيها ولد بلعبو فطبل الولاد صغار شغل صف رابع كلهم بلحقو ورى الطابه و بشوطو فيها 
على شنصي شاطو الطابه على جهتنا انا رحت عالطابه و شطتها بعيد و بيني و بينكو يا ريتني ما شطتها 
انا اصلا حيوان انا سنجاب انا بطريق انا بفهمش بالزوء انا عباره عن شعشبون بحري 
كل الولاد اللي بلعبو تركو الطابه و اجو عليي انا تخيلت حالي غزال والتمو عليه قطيع من الأسود كان لازم المشهد يتصور على ناشونال جيوغرافيك 
طبعا البنت و اختها راحو راحو ع اول الحاره انا صرت بالنص بين الولاد ما عرفت شو اعمل صرت اسب عليهم و برضو يا ريتني ما سبيت زمان كنا نتفرج عالارض على كومه نمل ملمومين على حبه ملبس او على صرصور ميت محاوطينو محاوطه 
انا الصرصور الميت مش حبه الملبس 
في ولد فيهم كان نفسي امسكو مش عارف شو الميول اللي عندو لانو ضل يقرص فيي قرصني كتير و معظمهم كانو مصرين اني اروح اجيب الطابه اللي شطتها بالحاله هاي انا لازم اوافق لاني لو ما وافقت رح يصير فيي زي بطل فيلم بآخر الفيلم 
رحت جبت الطابه زي الارنب 
اكلت مسبات لوزعت عالشعب الصيني مهو الكثره تغلب الشجاعه منظري قدام البنت و اختها كان مخزي 
جبتلهم الطابه و تركوني و رحت عالبنت و اختها و انا وجهي احمر و بضحك و اخت البنت فاقعه ضحك حتى البنت مخبيه ضحكتها و رح تنخنق من الضحك بس ماسكه حالها 
حكتلهم مالكم بتضحكو هدول بعرفهم الولاد صحاب اخواني و بمزحو معي 
حكتلي البنت هو انتا ضروري تعمل فيها روبيرتو كارلوس و تشوط الطابه حكتلها منا ما كنت بدي تيجي الطابه فيكي يا حصتي 
قالتلي ع فكره هاي اخر مره بمشي معك 
روحنا والامور تمام 
تاني يوم اكتشفت انو معظم ولاد الحاره بعرفو عن طريق اخت البنت الصغيره 
ابن جيرانا جاب طابه و حطها قدامي و قلي زلمه و شوطها هه 
برضو غبت عن الحاره كم يوم بحجه انو عليي الامتحانات مشان القصه تنتسى 
بس المشكله زمان فش اشي كان ينتسى 
يلا باي 
الف متابع 
والله ع راسي ورده لعيون الجميع 
يلا حبيبي ليره ليره عالداير 
مشان احوشلكو اياهم 
انا اصلا بدي مصلحتكو بدي اضبهم معي الكو ومشانكو 
انا اصلا كل اللي بعملو عشان مين مهو لمصلحتكو 
والله ع راسي كمان مره 
يلا باي ذا وي 
تاچ لشب بحب يقعد بأي سياره من قدام حتى لو سياره اسعاف 
تاچ لبنت بتحب شاحن الموبايل اكتر من اخوها 
تاچ لشب اذا بحكي معك وانتا مش منتبهلو بدقك ع كتفك او بمسك وجهك وبزيحو عليه 
تاچ لبنت بتخافش من الصرصور 
تاچ لشب بعرفش يسوق و تخصص عبط مطبات 
تاچ لشب عامل بلوك لخطيبتو عالفيسبوك 
تاچ لبنت مبليه تصوير سلفي عالدرج سلفي وانا نازله الدرج سلفي بالباص سلفي بالمحاضره سلفي بالجيش 
تاچ لشب بتدايق و وجهو بحمر و بنضغط اذا خسر بلعبه شده 
تاچ لبنت بتشرب قهوه صب ام كاسه كرتون 
في موضه نازله جديد واحد مقمل بعمل بيج بإسم اميره خليجيه مثلا الاميره خنشيره بنت جويعد قال خامس 
وبنزل صوره ايفونات ذهبيه و اذا بدك تربح بتعمل 
لايك للبيج لايك للصوره تعليق عالصوره شير للصوره شير للبيج دعوه للبيج للاصدقاء 
والعالم نازله لايكات وشيرات وتعليقات و يا رب اربح واللي كاتبه جزاك الله خيرا واللي كاتبه ربحيني انا يا شيخه واللي كاتب فش سامسونج واللي كاتب اسم اخوه وكاتبلو ولك شارك بسرعه وفي شب درامي كاتب لا نريد مالا نريد بندقيه واللي كاتب سبحان الله ايفون عشكل ذهب 
يعني مجنون يحكي وعاقل يسمع ولكو هي الاميره الخليجيه قلقانه فينا وبالبيج وبالفيسبوك هي تركت كل حياتها و عيشتها وملايينها و جاي تلتهي و تربح ايفونات 
ولكو هاد شب القمل ماكل جلده راسو عامل بيج وبدو لايكات و بس يجمع مليون لايك بغير اسم البيج وبصير همسات القلب او عشاق المونديال او ببيع البيج لمطعم هاشم او كوكتيل الشلمونه الذهبيه 
مع انو اي واحد لو عمل لايك وشير ما رح يخسر اشي بس احنا بنزعل عالأمل شفت كومنتات حسيت انو الناس عايشه تستنى تربح و بدعو يا رب يكون الايفون من نصيبي 
تردوش عهالحكي يا جماعه فش اشي بربح غير بكيت السرف زمان و رافع شاهين 
همه احسن مني 
يا اخوان انا جوز الاميره زعفرانه بنت خويلد بنت مرعي معتوهه الزواربه 
بدي اربحكم بسكليت بي ام اكس عجالو فضه مطلي نحاس 
اذا بدك تفوز حط جل ع شعرك واعمل لايك لصوره ذيل ديك اسود وغير باسوردك وحط صوره بروفايلك شعشبون كحلي منقط بني و ان شاء الله السحب اخر السنه و بتمنالكو الفوز 
يلا عساكم من عواده 
لاء ويلي بيقهرك انو في شباب عامله اكتر من عشرين صفحه بأسم الشيخه مهره بنفس الأسلوب بس الفرق انو هدول عم يراسلو الشخصيات الخليجيه ليرسلو مساعدات للعائلات السوريه المتواجده بالاردن بأسم الشيخه مهره بحيث تكون الحجه انها خارج البلاد ولن تستطيع التحويل لهم وعند عودتها ستعيد المبلغ للمحول والمشكله انو كتير بينتخو وبيحولو للناس المقمله والكل صار يشحد عالسورين وبأسم الأمراء والشيوخ ولا حول ولا قوه الا بالله 
شو رأيكو بالأرقام الفلكيه للمهور 
طبعا الارقام الفلكيه بالنسبه للشب الطبيعي بالاردن يعني الآف 
بس في عليهم زيادات فندق و شهر عسل و قائمه طلبات 
بعرف بنت وشب ضاعت حياتهم من ورى طلبات الوالد يعني يا عمي لما يجيك موظف راتبو ومحوشلو شويه مصاري خف عليه يا غالي مش ضروري تخليه يمشي عالحبل 
يعني شو يعمل الشب يا عمي يروح فيهم ع سيريلانكا القصه مش سلبطه يا غالي في غيرك ناس بحطو فوق بنتهم 
ارائكم العكسيه انا برأيي صارو الرجال اللي رجال بمعنى الكلمه شبه نادرين والبنات اللي فعﻻ بفهمو وبنقدر نحكي امراه مكتمله النضج العقلي والفكري معدومين انا ما بلوم عالشباب ازا فشلو في عﻻقاتهم بنات هاﻻيام اهتماماتهم و تصرفاتهم اشي بجيب اكتئاب حاد يعني البنت كل اللي بهمها تلبق الشنته عالكندره عالبنطلون وتعمل بف زي المخلوق الفضائي وتتمكيج مكياج استغفر الله العظيم تقول فاقعه فيها قنبله مكياج ايش القصه والشب بخليش بنت من شرو وبصاحب بنات كل شهر ولما ييجي يتجوز بدو وحده محترمه ليش هو انت محترم عشان ىتطلب وحده محترمه طب ما انت خلصت صﻻحيتك من قد ما حكيت مع بنات 
بالنسبه للمهور البنات بفكروها شطاره ترفع مهرها ترا حبيبتي انتي مش بكسه بندوره هوه مش جاي يشتريكي جاي يتجوزك ف تخليهوش يندم عالساعه اللي عرفك فيها 
اما الشباب ف كمان تسترخصو كتيير وتقعدو تقولو الف والفين مش رح تتجوز ببﻻش تتعب بزواجك مشان تحافظ عليه وتعرف قيمتو اما بالنسبه انا بشوف انو الزواج ما منو فايده مخاسر عالفاضيي ف تتجوزوش احسنلكو باي 
شوف شروط الشباب بالاول الي كأنه نازل يشتري بطاطا 
رحت اتجوز طلبوا مني عشرين الف وحفله بفندق عالخطبه والزواج هو كاين سها بطل عالبحر وانا مش عارف 
المشكله انو لما يروح يخطب لابنو بصير يعيط عشان ينزل المهر 
وفي ناس نور بستغل طيبه حماه وكيف سكت عن راتبو وما طلب منو اشي وكسى بنتو هو وبالاخر بحكيلو انت شو عملتلي 
والد العروسه بكون بحكي قصص ورويات بالاخلاق عن تخفيض المهور بس لما يحي حد يتجوز بنته بقلك يا عمي زينا زي الناس بناخد خمسه 
جد مع اني بنت بس بتدايق من هالاشياء يعني نحنا عنا عادات اهل البنت بيحكو اعتبروها بنتكم ويلي بتقدرو عليه اصلا هيك احسن لانو بدو يجيب الذهب والمهر قروض ودين وبس يتجوز بشلحها الذهبات وبسد ديونه فيهم هه لهيك من الاول ازا هو زلمه محترم مو مهم المصاري 
عقد نقص بس يا دوب الخمسه يعملوا اشي زمن اول حول 
بيفكرو انو بالمهر بيحفظو حق بنتهم وناسين انو الدين والاخلاق هي اللي رح تحفظها 
يا بنات مهرهم بالعشرات واتعجب عليهم واتنازلو عن حقوقهم ودفعو من جيبتهم عشان يخلصو 
والله يا عمر في اهالي بيكونو يتناقشو يطلب الاف ولا اكتر ماهو ما بدو يحكو ع بنتو انه مهرها قليل والمشكله انه بتلاقي ناس بتدفع هيك مهور وما بتروح الا على الي بيعتمد ع حاله 
ما سالت حالك يا عمر ليش ابو البنت بطلب هيك مهر لانه كلامهم المعتاد انا تعبت عليها وصرفت عليها دم قلبي وعلمتها بحسك انه بضاعه عنده وبده يبيعها 
هاظ السبب باللي بصير عنا من فلتان اخلاقي وزياده نسبه لعنوسه 
شو هي بيعه الشغله ازا البنت عندهم بمصاري معناته على الدنيا السلام 
للأسف ما بيفكرو لقدام انو كل هالطلبات رح تنغص عيشه بنتو لقدام من ورا الديون 
والله انا بحكي على رواتبنا الي بتخزي نهاجر استراليا وجهتي القادمه بعون الله وهناك بدبر حالو الواحد وبزبط امورو وبلتقي بعرب هناك او اجنبيه بنت حلال برتبط فيها 
هاي الأيام مش لاقيين زلمه قد حاله وبخاف الله مشان نتنازل والمشكله اذا تنازلت البنت وطلبت مهر قليل بصير ابن الحلال يعايرها ويحكيلها اهلك باعوكي برخيص لما حضرتك تتشرط بدك وحده حلوه ومتعلمه وموظفه وصغيره و و كمان البنت بحقلها تتشرط 
اصلا خلي بنات البلد يعنسن الله يديم الصراعات الدوليه هه 
لو انهم بمصر ما عملو فينا هيك بس الله شايف وعارف كلشي والمشكله انه كلو علينا وبنقول يا رب الستر 
مع انكم بتستاهلو بس الاهالي لازم يراعو ظروف هالشباب خليهم يتزوجو ونخلص منهم 
النا الله وكرت المؤن 
وبنت الناس مثل بنتنا وهاي اختي ومرت اخوي الثنتين نفس المهر وعادي لا حدا يزيد ولا حدا ينقص والحمد لله 
احنا عندنا بالعيله الكل نفس المهر يعني بنتنا مثل بنت الناس 
كلامك صح بس برضو الشباب بستاهلو الي بسير فيهم لانه لما البنت واهلها يكون معقولين او شارين رجال هو بسترخص وبرخص في البنت وبتسير ممسحه عنده بس لما يدفع دم قلبه لما يتجوزها بسير يحسب الف حساب قبل ما يمسح فيها الارض او يطلق وفي مثل بقلك الي بيجي بسرعه بروح بسرعه وياريت الرجوليه تزيد لانه وقتها اصلا ما رح يسير مهر بتصير بنت واهله همه الي ماسكين فيه 
والله ياعمر كلامك على عيني وراسي اناوحده من البنات تزوجت بدون ما اخد من زوجي ولا فلس بلعكس حطيت 
بس للاسف في نوع من الرجال ما بقدروا 
ميشان هيك الاهل بغلوا المهر ميشان يعرف قيمتها 
والله في بعض من الرجال ما بنفع معهم الا هيك ومن حق كل اب وام يخافوا على بنتهم وانا ندمانه الي ما عملت هيك 
انا بعرف شخص طلب من العربس مهر دينار واحد مقدم وحكاله اخرت البيت بيتك وشو بتقدر تجيب جيب الي الله بقدرك عليه بس الشرط كان المئخر الاف وتم العرس ولحد الان اولادهم عمرهم سنين 
يا ابن الحلال اذا الواحد بدو يفكر انو يتزوج صار لازم يدفع الي فوقه واللي تحته واحتمال الي جنبه 
بس دينار هالأيام ما بيفتحو بيت يعني حيشحتو على اشارات خلدا 
اللي مامعه مابلزمه موضه انها البنت تراعي الشب وتقدر ظروفه مابتثمر مع شباب هالايام الا من رحم ربي بدهم مواصفات كامله مكمله وهي تتنازل 
دايما الشباب بدهم البنت هي اللي تراعي بس شاطرين يتشرطو بشكل العروس و بالاخر بيطلع راتبو لما البنت تيجي تطلب مهر بيحكولها خليكي انتي الخسرانه بكرا بتعنسي عند اهلك يا سيدي و تعنس ع اساس انها ضيعت من ايدها براد بيت يعني 
ماهو كمان الاباء لازم تشتري زلم لبناتها شو بدي بشب معو يجيبلي القمر بس عقلو خزق وطباعو سيئه ومعاملتو بتخزي واخلاقو زفت ودينو مشطوب 
لهيك الي بتقبلو على مرت ابنك بدك تقبلو لبنتك يعني مو منطق بنوب مرت ابنك تتجوز وهي مراعيه ظروف ابنك وبنتك لازم زوجها يجيبلها الغالي والنفيس بالعقل الشغله مو مشروع بنتك ولا قطعه تبيعها وتشتري فيها 
اعقلوا مشان الله 
بس كمان مو تجي تاخد البنت بالرخيص وعالساهل مشان في شباب متخلفين بيفهموا الاكرام ترخيص بالبنت لهيك صاير الطلاق اكثر من الزواج يا لطيف 
مهو الشب يخفف طلباتو بالاول مش بدي طويله ونحيفه وشقرا وام عيون زرق وموظفه و ارحمونا 
وكمان البنت ترحم حالها الشب مش جاي يشتري كيس بطاطا هو جاي يتزوجك تخليهوش يندم ع الساعه اللي تزوجك فيها 
وكمان مش يكون شب كل دقايق مع بنت وبالاخر بحكيلك بدي وحده محترمه هوبالله ترحمني ترا 
والبنت ما تكون فاضيه خد وحده بتفهم مش كل اهتماماتها المكياح والسوق والتفاهات هاي 
تتجوزوش باي 
الصراحه مش مفروض يكون في مهر اصلا الاهل لازم يساعدو الشاب والصبيه ليبتدو حياتهم وتكون مشتركه بكل اشي بس للاسف المجتمع العربي لما اب ما يطلب مهر بصيرو البنت بايره معنسه ابصر شو مالها بدو يستر عليها واللحكي الفاضي تعلمو من الاجانب اتنين بحبو بعض كل اشي بالنص اجار البيت المصاريف كل اشي مش متلنا احنا لازم نهلك ابو الي جابو للشاب 
صح المهر عملوه علشان الصبيه تشتري ملابس و دهب كانوا ما كان عندها اواعي من قبل و بعدين لما يبلشوا حياتهم دين كيف بدهم يعيشوا 
مش كل الناس هيك انا الي متجوزه سنه وكان مهري الفين ونص ابوي بيشتري زلمه مش مصاري والحمدالله شريت كل الي بنفسي والله الله باركلي فيهم وكتير كنت مبسوطه مع انو وضع جوزي المادي كويس بس ما طلبنا 
علی فكره المهر شرعو الدين لتكريم المرأه مش الناس اللي اخترعتو و هو مش اشي غلط كل اشي بحدود المعقول بيمشي و الناس اتناسب اللي من توبها في كتير شباب كمان طماعين و بيدورو عالبنات اللي معهم مصاري كل واحد علی قد نيتو بياخد بس مش كل اشي انحملو للبنت و اهلها 
والله حاسه الموضوع كانو صفقه ادفع واستلم وكل مبكون الدفع اكثر بتكون المواصفات اعلى صار موضوع مقرف في اشياء كتيره ما بتتقدر بفلوس هاي حياه ابديه بين شخصين مش مزحه لازم يكون الفلوس اخر اعتبار فيها طول ماحنا بالعقليه المتخلفه هاي مستحيل تلاقي زواج ناجح لانو انبنا عاولويات سخيفه ومضاهر كذابه وتقاليد لازم تلتغى والي شايفه انها بتتقدر بالفلوس والي بدفع اكثر بياخد هاي لازم تعيد نظرتها بكل الحياه مش بس بالزواج لانك ازا شايفه قيمتك بكم الف انتي اصلا بلا قيمه ارتقوا بكفي تقليد غبي وبدي زي فلانه وفلانه كوني انتي ما تكوني غيرك دوري على عقل الانسان وطريقه تفكيره الي راح تعيشي معو كل حياتك مش على فلوسه 
لا مصاري ولا شخصيه اد ما بتادرو صبايا غلو المهر 
والله الشغله صفت بالتالي بكسه بندوره مش بنت بدهم يجوزوها واحتمال تنزل البنت المره الجاي عالمزاد اللي بدفع اكثر يوخذ اللي 
ابو زوربا استنالك شوي والله لترخص المهور اكثر من البي ام رخصو البي ام لانو البنزين غلي بس عفكره الاحصائيات بتحكي كل بنات في شبين عنا بالاردن رح تقلب زي مصر تع خدها بس 
البنت بتحكيلك راتبو دينار وبطلب وبد اياها طويله وبيضه وعيونها زرق يا شيخه روحي انطمي ينعن ابو كشتك عأساس انو ابوكي كل يوم وثاني ماخذك على باريس وعلى لندن الله يوخذكم يا هيك بنات وبﻷخر بتقع طب على وجها اي روحي قرف الي يقرفك وبحكولك الشباب ما بحبو من قلبهم اي مهو من الي بشفو منكم 
المشكله مو بالاب المشكله بالبنت نفسها الي بتفكر الشب سانتا كلوز و بدها تحق احلامها و تستعرض قدام صحباتها لو كان على حساب انو يوخد القرض و بتبلش و ما بتخلي طبعا الا من رحم ربي 
يا عمي انا في قصه بسمعها و من عمري سنه انو في وحده تجوزت واحد و طلبت مهرها مصحف و كل ما تدخل ع بيج ع الفيس بتلاقي القصه خلص اطلبي مهرك مصحف يا بنت و لا تعيشي مديونه بلاش ما الذهب يلي لبسك اياه اليوم يشلحك اياه بكره 
اقلكن مهرا اكثركن بركه والي بيطلع عراتب العريس الله بيرزقو هو وياها وابنو وبنتو و ولادو الي جايين اذا ربك رزقو اياهم طبعا المهر العالي بسميه قله ديين 
ياخي انا مع فكره ارحمو من في الارض يرحمكم من في السماء بس والله الرجال قليلين ذوق وبيستحوش بالمرره لانه اقل كلمه بيقلها ابوكي مو شايلك من ارضك ومو مصدق ايمت يخلص منك مشان هيك اول ماجيت انا جوزني ياك برخص التراب والا ليش مهرك قليل غير عن باقي البنات عالم زباله اللي ببيكونو هيك 
المشكله انه في ناس لما تكرمها وتخفف عليها وتساعدها بتستقوي عالبنت وبطلع امراضه النفسيه عليها كتير في اهل تهاونوا بالمهر طلعت ع راس البنت مهو لو الناس ماشيه صح ما كانوا الاهل رفعوا سقف طلباتهم وان انت اكرمت الكريم ملكته وان انت اكرمت اللئيم تمردا واولاد الحرام ما خلوا لاولاد الحلال اشي 
اللي لاحظته اكثر تعليق البنات عن البنت انها بتشتري رجال بدها رجال والواقع بحكي شيء ثاني من وحي الواقع بشوف بعيني قصص اقسم بالله بتشيب الراس طبعا الدنيا ما بتخلى بنات العالم والناس واللي صاينات انفسهم لسه موجودات وكثار وطلباتهم قليله وشبعانات بس اللي طاغي اللي هم بنات الزواج عندهم بس مشان يتصوروا سيلفي وينشروا حياتهم الخاصه بس بس موضه لا اكثر الله يهدينا ويثبت علينا الدين والعقل ويرزقنا زوجات صالحات بارات يدخلونا معهم الجنه ياذن ورحمه الله 
المشكله مش هون بعد كل هالمخاسر اللي بحطوها والنفقات اللي بداعي ومن غير داعي بتلاقيهم بعد شهرين من الزواج بدهم يطلقوا 
والله بنت الحسب والنسب والمتعلمه لازم يكون مهرها كبير واللي بقدرش ميخطبش اصلا 
المهر لا بد منه بس العادات عملته مقدم و مؤخر و مدري شو ع كل المهر حسب الشرع لازم يكون حسب عادات البلد و محيط الأهل يعني انسان دخله و تكلفه معيشته منخفضه ما بيصير يطلب مليون مهر و المثل بالمثل 
انا مهري كان الاف بس جوزي لبسني دهب بقيمه الاف منه احنا ما طلبنا وصاله كلفت كتير والبيت كلفه الف من اتات وديكور هلا لان بنت اصل ما طلبنا شي منه بس في شباب كمان وﻻد اصل بحكوا متل ما كانت بحضن ابوها معزه وعي امانه عندي ورح ضل معزه وحتى لو ما في هاد كله ازا كان زلما منيح وبخاف الله طز بالمصاري صارت حياتنا بس ماده ومضاهر وسيارات ولي بشوف حاله بجيب ولا بطوافه هاد نائص عارف حاله شخصيته مهتزه شايف حاله من سيارته ولا من بيته بس تموتوا هادا ما بتاخدوا وعفكره هاي مو سعاده كرمال هيك كتير ناس حزينه احنا مندور على الماده منشان نكون سعيدين السعاده تشوف فرحه ابوك فيك ي ولا الام رضى الوالدين تئعد تمشي تحت المطر تصحا صبح وتتفرج كيف شمس عم تطلع وتئوم تفطر وتطلع عدوامك وتشوف صحابك عفكره سعاده والحب وكل شي بئيدنا بس احنا بعدنا كتير وحبينا المضاهر باسم السعاده 
والله لو دافع مليون مهر اخرته بقصه منها المسكينه ببلش بلنقوط بياخذو وبعدين شوي شوي ببيع الذهبات ليسد حق الاثاث وبعدين بلاخير بخش عراتبها المعثره وبسلخ قرض خمسين الف ليعمر عش الزوجيه وكله هاذ عدفه قلبها المسخمطه يعني لو بدنا نحسبها صح بتكون هي طالعيتها بس بنتفه الجاتو الي طعماها ياها بلزفه والباقي قول الله عليه العوض 
لا المصاري ولا الدهب ولا القصر بسعد البنت بقدر انو الشب اللي متقدملها يحترمها ويصونها ويقدرها ببيتها المهر لابد انو يكون موجود واللي بدو مصلحه وسعاده بنتو بختارلها رجل بخاف ربنا يقدر يسعدها وفي كتير ناس ما بطلبو ولا بزيدها ع الشب وخصوصا ازا كان محترم ومنيح 
هه صادق والله بتلاقيها شبه الصندل والحج بدو يغنى من وراها 
قال الرسول عليه الصلاه والسلام من جائكم ترضون بدينه وخلقه فزوجوه صدق رسول الله بس تعال علينا هسا فش حدا ماشي على سنه الحبيب الكريم والله يجيب الي في الخير تلتبيز هه 
المهر موجود مشان لما واحد بدو يطلق مرتو يعد للمليون قبل ما يطلقها لأنو بكون عارف انو مو بسهوله جابها 
عشان هيك لما واحد يوخد بنت بمهر قليل بستغني عنها بسهوله وما بفكر حتى 
وبنفس الوقت ما يكون المهر الي بطلبو الحج كارثه لانو في ناس بطلبو مهر كل اهل الصين وجماعه 
المشكله الشباب دينهم نص كم و عند المهر بيصير يحكيلك زوجوا من ترضون دينه و خلقه و الله الاغلبيه ما راح يتجوزو نعجه اذا اتفرجنا على الدين اما بالنسبه للخلق هاد موضوع عليه العوض انا بحكي المهر مقدور عليه بس الخلق هاد موضوع بدو تمحص 
جمله 
انا بحبش حدا يزعل مني 
جمله قادره على تنكيس الشب اللي بيكون مفكر انو البنت بتصالح فيه لأنها بدهاش هو يكون زعلان مش حدا 
يعني انا حدا 
اه انتا حدا ولا شو مفكر عفكره انا بعامل الكل هيك يعني اوعى تفكر مشان انا لتيفه و تيبه معك تفكر اني بحبك مسلا 
بعد اسبوع الشب بتركها و بخطب 
بتكتب عالفيسبوك لقد عاملته احسن معامله وكنت معه لطيفه ورضيت به وكنت اعتبره غير عن الجميع فغدرني ولعن ابو حواجبي وتركني و احب غيري و عشقت السفر من غدر البشر 
الله لا يردك يا مئمله ضروري تسوقي فيها جو ماجده الرومي 
هيو راح خطب وحلقلك 
باي 
ضليت اقلكو تعو نعمل جمعيه 
تعو نعمل جمعيه ما حدا رد عليي 
كان هسا سلمنا الاسم الرابع 
كان اللي نفسو ب كيا سيفيا جاب واللي نفسها بغساله اوتوماتيك جابت واللي جاي عبالو اتاري كان جاب واللي عليه دين لتبع الدكان كان سدو و بطل يغير الطريق من الحاره و كان اللي نفسها ب اسواره ذهب وبتصفن فيها عند الصايغ كل يوم جابتها و كان اللي امنيه حياتو يشتري بطاقه ام ال برضو كان جاب يا عمي كان طلعنا رحله 
مهو انا لو معي مصاري بتردو عليي 
يا عمي لآخر مره بقلكو تعو نعمل جمعيه بلكي صرنا من العالم والناس والقرش لعب بإيدينا 
حسب طلب الجمهور القديم 
نرجع لموضوع 
عمي 
انو بنجح اكتر 
الزواج التقليدي ولا الزواج اللي عن سابق معرفه 
انا بقول الاتنين مش نافعين 
اللي بنسألو ليش نسبه الطلاق مرتفعه بيقولك من التقليدي بتسأل واحد تاني بيقولك زواج الحب 
شو نعمل نتزوج عالقرعه 
يلا خشو عليي بدون شسمو 
الاثنين ممكن يتعرضوا للطلاق والاثنين الهم سلبياتهم والاثنين الهم ايجابياتهم بس اللي عن حب او علاقه في سلبيه كبيره كتير الا وهي الاثم 
الكنكنه والرحه والجيه تحت اي مسمى حرام واثم 
لا الزواج كويس بس لازم يصبروا على بعض لانو ما في دنيا بدون نكد وما يحضروا تركي خصوصا البنات ه 
لاثنين مش نافعين وعلى الجهتين مطلق وعزابي عايش مبصوط 
بس التقليدي بضل اضمن خيا بلا حب بلا بطيخ مبسمر 
على قوله الاخت فاطمه كيف ما اجت بطيختك اجت هسا انت بعد ما تزوجت انت قديش انسان راقي وبتحب زوجتك بعد الزواج طبعا مش ببرر الغلط قبل الزواج بس الموضوع بيرجع انك انسان مؤمن ومخلص وصالح ولا انسان طالح وفاسد وخربان لأنه في جميع الحالات الاما تيجي لحظه زهق من الآخر او نوع من الملل شيء طبيعي جدا وما في اي نوع من الاساءه ولكن الطببيعه الانسانيه انها تمل مع الوقت قديش انت عندك ايمان وصلاح اللي تراعي قلب الآخر اللي عايش معك وتحترمه وتفرجيه انك انت حتى مع مللك منه عندك ضمير صاحي يراعي وجود قلب اخر يشعر بكلماتك وافعالك 
مافي زواج ناجح بهاي الايام يمكن العيب مو بمشروع الزواج العيب فينا احنا 
عيش عزابي و لا تعيش طول عمرك منكد 
اسباب فشل الزواج لا دخل له بالزواج التقليدي او عن حب فشل الزواج ينتج عن عدم قدره الطرفين على تحمل مسؤوليات الحياه معا كفريق اذا كل طرف فكر بنفسه و بسعادته فقط يفشل الزواج و الفشل احيانا لا ينتهي بالطلاق كتير في زيجات فاشله و لكن مستمره 
طبيعه الشخص هي الي بتحدد نسبه نجاحو او فشلو التقليدي او سابق معرفه ما الو علاقه ابدا بس ممكن استمراره او انتهائه بيتحدد بناء انه اخدو بعض عن حب او انها بنت خالتو ممكن في حالات معينه 
ازا كان الفشل بعد علاقه حب بكون السبب الاوهام والاحلام الي بعيشو قبل الزواج والي بدمرها الواقع والوضع المادي اما ازا كان الفشل بعد زواج تقليدي لانو ما في تفاهم واكيد كل واحد عايش ومفهم التاني انو اخر حبه في العالم وهيكا 
الزواج التقليدي لانه ما فيه تمثيل ولا كذب كل واحد بيتعرف عالتاني من البدايه على حقيقته وبيتأقلم على ما هو موجود امام عينيه 
الزواج تلقليدي ناجح بس بدون تدخل خارجي من الناس 
مش مهم كيف تعرفنا المعم على مين تعرفنا ومين اخترنا بنهايه كان الهدف زواج يعني عارفين انها مش لعبه فكل واحد ما وازن الامور طلعت على راسه الشغله راس مالها عقل مش راي اهل ومجتمع ومظاهر 
اسمع يا سيدي انا على قناعه تامه انه الله اعلم منا فينا وكل اشي فرضه الله هو الصح بحياتنا بالنسبه للزواج ربنا فرض الزواج التقليدي فهو الصح طبعا التقليدي هو انه يكون الشب عاقل بفهم ومحترم وابن عالم والبنت نفس الشي مش تكون البنت هبله عجبها شكل الشب ولا الشب تاع نسوان وعجبو طول البنت لازم يكون الهدف هو العقول بتركب ع بعض ولا لأ فبقعدو مع بعض اربع مرات وبشوفو العقول راكبه ولا لأ وبعدها بالاصول وبالدين بتنقرأ الفاتحه شهر ع الاقل وبيجي عندها خلال الشهر وبقعد معها وهي محجبه وبوجود حدا وبرضو لساتنا بنشوف العقول وبعدها ازا شافو انه في تفاهم بكتبو الكتاب وبفتره الخطبه لسا بقدروا يفسخو ازا شافو العقول مش منيله وازا شافو انهم مبسوطين وصار النصيب وتتزوجو وهيك بكون الزواج الصح هاد لو كان الواحد بفهم وبطبق الدين ورح تقل نسب الطلاق اكيد وما بنحكي لا بافلاطون ولا بمدينه فاضله اشي طبيعي والكل بقدر يطبقوا 
بس حاليا البنات والشياب دايرين ع الحب والمعشقه والهبل واللي بتزوجو تقليدي بعتمدو وهدفهم الاول والاخير الجمال عشان هيك بزيد حالات الطلاق 
الاصل يكون الطلاق بالحلات المستعصيه للأنه ابغض الحلا عند الله الطلاق مش متل ما بنشوف هلا عى ىالطالعه والنزله الكل بتطلق 
خير الامور اوسطها يعني معرفه عاديه مش حب ولا تقليدي بس اصلا المشكله مش بموضوع تقليدي ولا حب المشكله بالعلاقه ما بعد الزواج كل ما حكم الزلمه قل وكل ما البنت بدها جوز يكون خروف مش رح تزبط وبعضهم العكس بكون ماخد مقلب بانو عنتر وبصحلو يعمل اللي بحلاله فيها وهي خدامه عنده برضو مشكله المفروض تكون عدل كل باحتياجاته اللي بتختلف وليس مساواه بين الطرفين الناس كل ما تطورت عمالها بتخرب بالعلاقات الزوجيه الصداقه الجيره العائله الخ 
نسبه الطلاق عاليه من قله الوعي 
الشب بده يتزوج و يديون مع بعض 
والبنت بدها تتزوج و تضلها طاشه مع سحباتها 
مفكرين الحياه بمبي ورود و شموع 
او مسلسل مكسيكي 
او كريستينا كم اعشقكي 
عزيزي خوسيه لاحياه لي بدونك 
عايشين احلام العصافير الورديه وعند اول مطب مشكله بشعلو شموع الوداع 
مو عارفين انه الزواج مشروع عيش سفاري والبقاء للأقوى 
مادخل لا تقليدي و لا سابق معرفه 
الحياه تفاهم البنت بترضى باول واحد بحكيلها بحبك وبتعيش فوق الغيوم 
والشب يلا بنت حلوه والسلام 
ماعنا وعي كيف نختار شريك الحياه 
نسبه التفاهم بين الطرفين و اللقاء الفكري 
الثقافي بينهم مو واحد بحكي بالشرق والتاني بالغرب 
مدى التقبل الروحي قدرتهم على اداره الحياه ومشكلاتها 
عند اول مشكله هو بده يشكمها ليربيها 
وهي بدها تفرض شخصيتها بعنف 
الرغبات والاتجاهات المشتركه بينهم اساسيه لنجاح العلاقه 
الزواج سفينه الزوج اله مجداف والزوجه نفس الشي يا بتحركوا بذات الاتجاه بتفاهم 
او ببتنازعوا وبغرقو بمكانهم 
هه المفروض جاوبك عالسؤال ليش هو في زواج عن معرفه اصلا 
واللهي هه انا اعتقد اولا انه التوفيق من رب العالمين ما الو دخل بحب او تقليدي و بعدين من اللي بشوفوا البنات او الشباب الازم يردوا على اهاليهم ازا حكولهم انه هاد الشخص مناسب اولا وثالثا الواحد يفكر باولاده ويسال حاله هل برضى يكون او تكون هاد الشخص او الشخصه ام او اب لاولادي ولا لاء 
انا من وجهه نظري ان الجواز ده حظ زي البطيخه ياتطلع حمرا ياقرعه وأنت وحظك مش دفعت فلوسها اطفحها يامعلم 
حلو تكون في علاقه صداقه ومشاركه بين التنين مش يكونوا صم بكم ما بحكوا مع بعض ابدا 
الزواج كله ملهوش داعي 
والله الايام هاي صارت هاي زي هديك ئلي بدو يتزوج اقل اشي بدو سنه او سنه ونص خطبه لحتى يتزوج صفت تقليدي ومعرفه انا بقول انو تصير البنت تطلب الشب احسن وانا عندي تكاليف سهرت النسوان 
بلا زواج بلا هم خلي الواحد لحالو احلالو والله لا يجعل بلاء الانسان بشريك حياتو لانو جد صعبه لما احد الزوجين يكونو مش مزبوطين الله يهدي هالبشر كلهم منجنين و دايرين ورا نزواتهم و الكل بيخاف يتزوج من ورا تفكير الناس الي بيتدهور مع الوقت بس برضوا ماحد بيهرب من نصيبو و من الي كاتبو ربنا و لا تنسا الطيبون للطيبات صدق الله العظيم و ما جزاء الاحسان الا الاحسان يعني خليك صح بتاخد تاي بدك اياه و زياده و شكرا 
بغض النظر عن نوع الزواج شغلتين فقط احنا بحاجه الهم لاطاله عمر الزواج 
يكون عندك اللسان وتكون تعرف تحكي 
تكون مقتنع انه الطرف الثاني عنده عقل وبفهم بالنقاش 
لا مش صح كلامك غزل لانو هاد الكلام كان ايام ما في رجال بصراحه بنظري من الغباء جدا اني اتزوج واحد ائعد معو بالصالون والكل براقب فينا وبعدين دخيلك مين هاد الي بحكي عن زيتو عكر اكيد لما يجي رح يبين ملاك هاد الحكي ما بزبط وما بقيم انسان بدي اعيش معو حياتي وازا تزوجتو بدي اجي على حالي الف مره لاكمل بحياه ما فيها اي نوع من الترابط وبدي اتحمل كرمال ما ينحكى عني مطلقه خليكي واقعيه من نحنا صغار بهاد المجتمع المتخلف عايشين كرمال نتزوج واي انجاز تاتي ممكن تعملي بحياتك غير الزواج ملغي وما الو قيمه حتى لو صرتي دكتوره تخلف وغباء المجتمع كل نظرياتكم هاي وكل طريقه كلام البنات مو من قناعه بس امها ئالتلها تحكي هيك كرمال يحكو عنها مربيه وما حد يحيب سيرتها وتتزوج ازا ما بدي اتزوج انسان يعيشني كل ليله ليله حب لشو الحياه شو طعمها الحب سكر الحياه وخصوصا لما يتكلل بالزواج 
اول شيي الي دارج اكتر والي ماشي مع الناس هو الزواج التقليدي والزواج عن حب هاد مش موجود كتيير بهيك حاله ما فينا نربط الطلاق بالزواج ان كان تقليدي او عن حب لانه التقليدي هو الي اغلب الناس ماشيه عليه وبتعمل فيه 
بالزواج لازم الزوج و الزوجه يكون عندهم شعره معاويه لأنه غير هيك راح يك ن مصيره الفشل والله ولي التوفيق 
الزواج التقليدي افضل من الزواج عن حب ولكن اذا كان اختيار الطرفين صحيح 
كل شي قسمه ونصيب سواء حب او تقليدي ما في شي مضمون 
الزواج يلي رب العالمين امرنا فيه لانه هو يلي خلقنا وهو اعلم بحالنا والمناسب النا غير هيك ما بني على باطل فهو باطل اهم شي الواحد ما ينسى يستخير 
كل شي قسمه ونصيب وبعدين ليش بيكون في فتره خطوبه عشان يتعرفوا على بعض يعني في الحالتين راح يكونوا بيعرفوا بعض والمفروض يكونوا عرفوا اذا كانوا مناسبين لبعض وبيقدرو يكملوا مع بعض او لا 
لا هاي ولا هاذي الزواج عن طريق الضمير 
كل واحد حر كيف بتزوج تقليدي حب الي هو اهم شي يكونو مرتاحين بعد زواج 
الفشل والنجاح موجود فالحالتين والله ياعمر حتى لو ع القرعه حيضل انت وحظك 
بتشوف ناس اخدوا بعض عن حب يخزي العين عنهم والله حاميهم وعملوا عيله 
وبتشوف ناس برضو عن حب وما كملوا سنه الا وكان اكبر غلط انهم اخدوا بعض 
وبتشوف ناس اخدوا بعض تقليدي حياتهم رضيه وعيشه هنيه مستوره وناس تقليدي وتتمنى الموت اجاها قبل هالورطه اللي وقعت فيها مرات الواحد بياخد الأمان لو كان بيعرف مين اللي جاي وفي ناس عندها الأمان انو مابيعرف مين اللي جاي انداريي 
في نوعين من الناس اللي بتعمل معك شغلات منيحه 
النوع الأول مشان همه مناح و من طبيعتهم البشريه انهم مناح و بعملو منيح و بنسو انهم عملوه لانهم اصلا مش حاسين انهم عملو اشي 
النوع الثاني ناس بتعمل معك شغلات منيحه مشان اذا صار ما صار يقولو انا اللي عملت معو منيح وانا ما قصرت معو واعمل خيرا شرا تلقى قال يعني انتا مش لازم تغلط قدامهم لازم تضل ساكت مشان ما تتعاير 
شو الحل مع النوع الثاني 
بزبط نرجعلهم الشغلات المنيحه اللي عملوها 
مشان ما يضلو ماسكين عليك ممسك 
اللي بجاوبني في الو جائزه نص كيلو مخلل لفت احمر 
وفي ناس ما تعمل معك منيح الا اذا انت عملت معها خير بالاول وفي ناس شو ما عملت معها منيح مش راح تشوفه لا على المدى القريب ولا البعيد وصدق من قال خيرا تفعل زفتا تلقى 
امي قاعده جنبي و بتقولي 
يما حط ببالك دايما 
اذا الك الف محب الك مليون عدو 
و يا محلا الالف قدام المليون 
جد هالموضوع لازم احكي فيه 
لما بنت تطلع مع شوفير تكسي كبير بالعمر 
و شايب والوقار بطلع من عيونو والعفاف والوفاء والصفاء في وجنتيه 
وعالطريق يقولها انا جد معجب فيكي بتحبي نروح نشم الهوا انا وياكي ترى اوعي تفكريني كبير انا قلبي قلب شباب عكل حال خدي رقمي و رنيلي بأي وقت حتى بالليل انا مرتي ما بتسأل و اصلا هاجرها من زمان 
اللي زي هيك شو يعني انو شو موقفو بالحياه عمي انتا مريض نفسي لما تحكي هيك حكي لبنت اصغر من بنتك 
يزلمه والله انا بستحي احكي هيك ولك انتا استحي عادي اخجل يزم افرض البنت رنت ع حدا من اهلها و بهدلوك يا مبهدل شو موقفك يا ابو قلب شباب و تذكر انو بنتك بتطلع بتكسي و بنت بنتك بتطلع بتكسي يزم قرف اللي يقرفك شو مريض فسيولوجي مقمل عاطل عن الاحساس يلعن عداد تكسي عيونك يا ابو صبغه يزم روح انضب او اعتكف بجامع احسنلك من هالحكي الفاضي يلعن ابو قملك يا حاله خاصه قال اوعي تفكريني كبير يزم رموشك شايبين يا ابو عداد زايد 
في ناس بدون م تعمل اشي بتعجبهم و بحبوك لو تعطس بقنعوك انها احلى عطسه بالكره الارضيه 
لو تعرج وانتا ماشي بحسوك انو مشيتك احلوت 
لو تلبس شوال اسمنت بقنعوك انك لابس من تركيا 
لو تزعل بحبو زعلك تتنكد بعشقو نكدك تعصب بموتو ع تعصيبك 
و في ناس لو شو متعمل عالفاضي لو بتتشقلب بالهوى والسيجاره ب ثمك عالفاضي 
لو بتعمل تمرين معده مره فوق باص صويلح قدامهم عالفاضي 
لو تحرق رموش عينيك ببنزين علمي عالفاضي 
ولك لو تفلت ايديك وانتا سايق بسكليت وتنزل نزول المصدار عالفاضي 
و احنا من هبلنا دايما بدنا النوع الثاني من الناس 
ميله اللي تميل القلب الطيب شو انو متبهدل بهدله كلاب السك 
بس عادي 
يلا يعطيك الحج عمي العافيه 
جارتنا 
المهم انا من بعد هديك القصه صرت احب البنت اكتر قال يعني 
اجت العطله الصيفيه زمان كانت العطله شهور هسا العطله سمعت انها صارت ساعات بالعطله ولاد حارتنا بيفيعو 
ومعظم ولاد الحاره بعرفو بقصه الرساله بعرفش ليش كنت شايف حالي قدامهم كمان لأني مره سجلت بنادي كاراتيه وحفظت اتش ني صن شي اللي كان حافظ الارقام هاي كان معروف انو بلعب كراتيه بس كنت اتدايق من ولاد الحاره الصغار لما ينادوني ويحكولي افسخ لإنو كنا نسجل بنادي الكاراتي مشان نتعلم نفسخ 
مش عارف كيف اشرح كلمه نفسخ بس الجيل القديم بعرفها 
البنت خطبت واحد كان يشتغل معها 
الشب الله يحميه قصير واضعف مني بس شكلو معو مصاري شكلو باع ارض بالضفه لانو زمان اللي كان يصير معو مصاري بيكون باع ارض بالضفه مش زي هسا ذهب او مخدرات 
وانا يومها تدمرت وكان الي صاحب بيضل يهويلي ويعبي راسي يومها اقنعني اشتري ميه شعير باربيكان واشتريت وحده وصرت اشربها بالحاره وعملت حالي سكران ومتدايق واضل اقول ليش ليش يا ناس ليش وانا عامل حالي دايخ وهو قاعد جنبي ويحكيلي ولك عادي و تزعلش وهدول البنات هيك 
كذبنا الكذبه وصدقناها انو انا سكران قال وهو يسألني عمر انتا دايخ انا اقولو اه مش قادر اوقف وانا ماشي قال هو يمسكني مشان ما اوقع يومها وانا ماشي لقيت ابوي بالحاره صرت طبيعي ومشيت عادي بس راح ابوي رجعت دخت 
المهم تاني يوم اجا خطيبها عندهم وصف سيارتو ع باب بيتنا وانا كتير غرت واتدايقت وانو لازم اعمل اشي مشان خطيبها يروح قلت مليش الا ابنشر عجال سيارتو مشان يتدايق ويروح طلعت وبلشت بهالعجال تنفيس عليم الله الهوا اللي طلع يومها من العجال بعمل منخفض قطبي ونفست عجلين و دخلت عالدار اجا خطيبها بدو يروح شاف العجال هيك رجع عندها 
وشكلو قرر ينام عندهم لانو كان الوقت متأخرر 
وضلو قاعدين عالبرنده هو وياها ويضحكو ويأرجلو 
بدل م اكحلها عميتها يلعن اختو حظي انا صرت افكر ارجع انفخ العجال مشان يروح 
عملت حالي شاطر و رنيت عليهم الجرس طلع خطيبها ومد راسو من البرنده حكتلو هاي سيارتك اللي عجالها منفسه حكالي اه حكتلو ازا بدك بساعدك فيهم حكالي لا عادي بكره الصبح بيجي البنشرجي بعملهم اجت هيه ومدت راسها وحكتلي وانتا شو دخلك بالعجال شكرا 
ورجعو هوه وياها وسمعتهم بعدها بثواني بضحكو بصوت عالي شكلها حكتلو عن موضوع الرساله 
انا رجعت عالبيت خافف عقلي ويومها لاني متدمر جبت قشره بزر عين شمس وصرت اضرب ايدي اجرح حالي طبعا اضل اقحط بإيدي لينزل نقطه دم قال اتوجع واتدمر 
وصرت اسمع مصطفى كامل مع انو البنت اكبر مني بكتير واصلا بتعرفنيش بس انا اصلا حبيتها لانها مره وقع الفطبل عندهم وانا رحت اجيبو وهي جابتلي ياه وحكتلي لعبوني معكم عن مزح انا يومها حبيتها مش عارف ليش 
ولسا 
واحنا صغار كنا نحب اي بنت بالحاره هو بالحاره بالعاده ما بيكون الا بنت وحده بس طبعا الكل بحبها ماكان في اشي اهم من بنت الجيران بالحاره فش موبايل تتش ولا فيسبوك فش منخفضات جويه و ربيع عربي فش اراب ايدول التلفزيون ما كان فيه الا عمان الاولى و عمان التانيه مغبشه كان اهم مسلسل نهايه رجل شجاع يعني فش باب الحاره فش غير هالبنت بالحاره 
بعرفش ليش كنا لما نلعب فطبل بالحاره اذا مرقت جارتنا كنت اصير اصمد بالفطبل اصمد يعني اطج الفطبل ع اجري دون سقوطها على الارض ما بعرف وين الفكره بس كنت افكر انها ازا شافتني لعييب فطبل رح تحبني هكذا تقول الاسطوره 
كان عمري سنه كنت احبها لجارتنا طبعا هيه كانت كبيره وشنعه بتشبه معلمه الفيزيا النكده الي جوزها و ولادها بكرهوها وعايشين معها مجامله ام النضارات اللي بتقص اضافرها طقم اسود مخطط ابيض بالطول لانها قصيره وعمرها ما حكت معي الا كلمتين اصلا مع اخوانها ما كانت تحكي من كتر مهي نمروده وشايفه حالها المهم كان معها سياره هيه الوحيده بالحاره اللي كان معها سياره سياره اقساط عليها من ورى صوره عبسي 
المهم انا فكرت وقلت لازم اكتبلها رساله واحطها بالسياره جو قديم وهيك وجبت ورقه من دفتر مربعات وكتبتلها رساله كتبت بالزبط 
انا بحبك انا جاركم اللي اعطيتيني الفطبل لما وقع عندكم انا بحبك بس تحكيش لحدا 
المخلص عمر 
وكم قلب حب مايلين وهيك 
المهم من كثر مأنا حدق وشاطر كتبت اسمي بآخر الرساله وحبيبك المخلص وقلب حب وسهم وحرفي وحرفها وجو رومانسي قديم وملقيتش عطر ارشو عالورقه رشيت معطر جو المهم رحت عالسياره عالخمسه الصبح وقعدت للثمنيه وانا بحاول ادخل الورقه من طرف باب السياره وضليت عباب الدار استنا طبعا حسيت انو كل الحاره عرفو وشافوني وانا بحط الرساله المهم من حظي الحلو بهداك اليوم اخوها كان بدو يوخد السياره يرخصها 
انا شفت اخوها رايح عالسياره برضو عملت اني شاطر و رحت لاخوها وحكتلو هسا اجا شب و حط رساله بسياره اختك هو عصب وخف عقلو فتح الباب وطال الورقه وقرأها وخف عقلو اكتر ومن هبلي انا وقفت جنبو اقرأ معو بس هوه بعد عني وانا لما قرأت تذكرت اني كاتب اسمي مش عارف ليش حسيت انو صار معي سرطان بالثدي هربت وصرت اركض هوه لحق وراي شوي بعدين رجع وحكالي والله لافرجيك يا توت يا ابن التوت 
انا يومها رحت نمت عند صاحبي نعمان ايام و ليالي غير شامل اشي 
وبس رجعت لقيتو حاكي لابوي الله يرحمه وحكالو هاد صغير وجاهل و بستحيش 
بس بعد هالموقف حبيتها اكتر زي اللي عنجد 
و لسا 
جارتنا 
بعد م اكلنا قتله بالخيمه 
صاحبي نعمان كان منظرو مبكي بس انا متدايق منو رسمي لأنو اكل راسي وهو يقولي ما عليك يا كبير وشفره حلاقه وطوارئ وعضلات وجون سينا وكان يو سي مي واكلنا قتل تقول مسكونا بنسرق بنك القاهره عمان 
انا طول الطريق ما حكيت معو ولا كلمه بس كنت اخليه يمشي قدامي واتفرج عليه جد يا اخوان منظرو بيحزن بنطلون قماش اسود وقميص ابيض البنطلون كثير صغير عليه لانو هو اصلا ناصح وفخادو بيفركو فرك بالنطلون قميصو من اللون الابيض قماشه برادي الخشن قبه كبيره كان موديل زمان ينباع مع ميداليه وكان يعرج وحاطت ايدو عخصرتو وبيحاول يفتح معي مواضيع وانا مطنش قللي والله لولا وقعت عالارض كان دبحتهم 
ولك دبحتت مين ولك منتا كنت مرمي عالارض زي شوال الرز وكل الحفله قاعدين عليك ولك المطرب ضربك ولك الشب اللي بيكون ماسك مايك وقاعد عكرسي قصير وبيردد ورا المطرب ضربك وانتا تنادي عومار عومار انتا شو كنت متوقع مني اجي انقذك يعني اوعى تفكر اني مكنتش سامعك وانتا تنادي لا سيدي سامعك وحياه اختي سامعك وشايفك بس انا برضو عبطت شلاليت كنت زي نافوره الساحه الهاشميه بنط من الشلاليت بس شو اعمل انا كنت راكن عليك كنت راكن عالشفره عالطوارئ كنت راكن عالوعود اللي وعدتني اياها وانتا بس شاطر تصفن فيي وتكشر وتقول له يا كبير انا قلت رح نروح نفرم الخيمه والعريس واهلو واخد العروس واهرب فيها ع اقرب غابه ولك يا ريتني اخدت بسكليت معي وما اخدتك يا ريتني اخدت عخاطري وما اخدتك ولك يا ريتني اخدت عاليمين شوي ولا اخدتك ولك وثقت فيك وثقت بعضلاتك اقولك لا سيدي انتا مش عضلنجي هاي نصاحه مش عضلات انتا كتير ناصح واه بتشبه نعمان ولك يا نعمان ولك ذقنك مشبوك مع صدرك من النصاحه انتا ناصح انتا زي منطاد ريد بول عمرك تفرجت بالمراي وشفت خدودك عفكره تمك ومناخيرك غاطسين بخدودك اقولك بطلت احب جارتنا وبطلت بدي ياها انا ندمان انا بكرهها انا مش طايقها انشالله بتتجوز سنجاب مليش دخل اقولك انشالله اموت انا ولك تفرج ع من الشلاليت ولك مش قادر امشي وانتا مرمي عالارض وبتتدحدل وبتنادي عومار ولك انشالله يموت عمر ولك ميله اللي تميل حظي وين الشفره يا نعمان 
طبعا فش معنا مصاري والطريق شوي بعيده ما لحقنا نمشي شوي الا انا سامع شباب بينادو همه مش بنادو بيقولو يا خوات ال 
انا تفرجت وراي الا همه خمس شباب كانو خمسه عقوله فاطمه شافهم نعمان قرب عليي نعمان وهمس بداني قلي اه هدول كنت اجحر فيهم بالخيمه بعررض اختك يا نعمان 
اجو الشباب قال تعالو انتو اللي عملتو مشكله بالخيمه انا قلتلو له يا كبير احنا ما عملنا مشكله احنا انضربنا بالخيمه 
طبعا في واحد من الشباب ازنخ مني يعني الشب جاي يضحك علينا من طلتو علينا جاي يتخوت علينا احنا كنا واقفين عند مخزن مسكر وفي ساحه قدامو اجا الزنخ اللي فيهم حط ايدو عرقبتي وقلي شو يا بطه معك مصاري انا قلت بعقلي ازا الموضوع مصاري مش مشكله لأنو كل اشي املكه هيه محفظه كلها كروت وبطاقه الو قديمه و ورقه مكتوب فيها اسمي بالصيني قلتلو والله ما معنا ولا تعريفه سأل نعمان قلو معك مصاري ولا نعمان قلو لأ مش عارف ليش الشب مصدقش نعمان و راح يفتشو فتش نعمان لقى معو ليره انا خف عقلي من نعمان بس بعدين بحاسبو نعمان بيقول للشب هاي الليره بدي اشتري فيها خبز حمام لأخواني للمدرسه طبعا الشب اخدها و حلقلو المهم شكلهم الشباب شافوني وانا برقص اجنبي بالحفله وعجبهم الموقف الا همه قعدو عالارض والشب بيقولي يلا هينا قعدنا و بدي ترقصلي رقص مثير انا ساعيتها حسيت حالي سوسو 
انا حكتلو لا بديش ارقص الا هو وقف وقال بدك ترقص انا خفت الصراحه وبلشت ارقص شوي شوي وهمه يضحكو وهو بيقلي اجنبي اجنبي انا قلت خربانه خربانه وكبست معي ع رقص واهز و اعمل حركات بهلوانيه حتى عملت حركه المروحه همه فاقعين ضحك حتى نعمان بضحك 
ماشي يا نعمان ماشي يا ناصح 
الا في واحد فيهم قال لنعمان انتا ارقص مش عارف ليش نعمان كان خايف اكثر مني اجا نعمان وقف بالنص و صار يرقص شرقي ويهز خصرو ويزيحو شمال ويمين بعدين وقف و صار يعمل حركه هز عالسريع كهربا و عمل حركه غريبه عمل حالو زي الافعى لما يزمرولها وتطلع لفوق نعمان عرقان واواعيه كلها تراب من القتله واصلا بعرج انا صفنت فيه و هو برقص و اتأثرت كتير صراحه انو انا ليش مشمشط هالشب معي شو ذنبو يصير فيه هيك خدودو صار لونهم احمر وتعب وهو يرقص مش عارف ليش سرحت وانا بتفرج عليه وأصبحت اتسائل انو ليش 
ليش هالبنت ما بتحبني معقول لأني اهبل ولا مشاني طفران طب مهي ابوها صارلو سنه بشركه الكهربا وسيارتها اقساط عن طريق جمعيه المحافظه على غزلان الصحراء طب معقول لأني عمر زوربا معقول لأنو عمامها بأمريكا طب انا الي ابن خاله بالسويد من سنين سافر تهريب عن طريق القارب الزجاجي بالعقبه معقول ما حبتني مشان صاحبي نعمان والله هيك حاس لأنو نعمان بهالزقم بقطع الخميره من البيت معقول انساك معقول تنساني انا على طول 
طب مهو خطيبها شنع شفتو بالخيمه وجهه زي قلايه البندوره ولا القصه مش بالجمال القصه بالاسلوب ليش شو مالو اسلوبي انا والله اسلوبي تيكي تاكا حدا ضل يبعت رساله عالسياره حدا ضل يضحي بحالو ويفوت ع حفله شباب بشفره جيليت والمنطاد نعمان حدا ضل يروح مشي وهو متخردق شلاليت 
انا مش مصدق انها بدها تتجوز بكرا بكرا رح يرقصو سلو ويلبسها ذهب ع اغنيه بيقولو لبسها لولو و رح يوكلو كيك بنفس الشوكه ويمسكو كل واحد كاسه عصير ويشربو بعض 
معقول وهمه بشربو عصير يوقع الكاسه ع بدلتها وتقولو يا حمار ويطلقها وبعديها اتجوزها انا 
راحو الشباب ولسا نعمان برقص مسكت نعمان و عبطتو مش عارف ليش بيقولي انا والله مش خوف منهم رقصت القصه اني كنت حابب ارقص بس قلي هيك تركتو و رحت لحقني وقللي بكرا يا عمر رح نطلع بالزفه ونلم ملبس و رح نفوت عالصاله نوزع كيك عجبتني الفكره وغرغرت عيناي و عبطت نعمان مره اخرى 
اسف عالاطاله بس انا بكتب اللي براسي بدون م اركز وبالنسبه للنقاد السينمائيين اللي بحطو كومنت اسلوب سردك منطوي ومعانيك ركيكه وفيها ازدواجيه ابجديه صفراء اللون حابب اقولك اني انا مش سناريست ولا كاتب مشهور والقصه مش انو انا نهفه ولازم تضحك انا بكتب اللي براسي وما بعرف بكل هالقوانين كلها 
الشب خطيبها كان ساكن بعيد عنهم شوي و قبل يوم العرس كان في حفله الشباب عاملين خيمه وفرقه والقصص هاي 
طبعا الشب صاحبي اقنعني انو لازم نروح عحفله الشباب و نعمل جو هناك 
اللي ما حكتلكو اياه انو انا الشب صاحبي عايشين ومصدقين انو احنا دواوين و زلام وقوايا صاحبي كان شوي ناصح و راسو كبير وكنت انا مقنعو انو النصاحه هاي عضلات وانو تردش عالناس اللي بنادوك نعمان 
وهو كان مصدقني لانو انا بصدقو واحنا التنين مصدقين بعض يعني زي اللي بيقول لبنت استنيني لأكون حالي 
فأقنعني انو لازم نروح هناك ونعمل مشكله ونخرب حفله الشباب انا حكتلو انو لا يا زم والله بدبحونا فهوه نظر الي تلك النظره اللي بدون تعليق معناها عيب يا كبير 
انا من وقتها تأكدت انو رح نوكل قتله تدرس في نوادي الكاراتيه 
لبسنا و زبطت الوضع ايامها كان الموديل البنطلونات اللي بتنمزع من تحت وبتغطي البوت عالكامري 
وهو لبس قماش وطلع باللبسه زي المنطاد بس شفتو جاي من بعيد قلت والله لتجيبنا كتاف بهاللبسه هو اول مشافني نادى عليي عجنب مع انو فش غيرنا وحط ايدو بجراباتو وفرجاني شفره حلاقه جيليت مكسوره ايدها 
قال انا انصدمت وحكالي انسا تجيبش سيره طب انا مثلا لمين بدي اجيب سيره المهم قللي هاي مشان الطوارئ جد حسني انو احنا بسياره اسعاف اصلا هو بهالخدود زي كيس الهوا تبع التنفس الاصطناعي 
طلعنا عالحفله المهم اندلينا ولقينا الخيمه طبعا دخلنا مكشرين وهيك هو حكالي كشر وقعدنا عكرسيين بالزاويه الكراسي قصار وحديد اللي عليه حبال غسيل ملونه طبعا هو بس قعد عالكرسي الكرسي غرز بالارض اقل اشي سم او ما يقارب هذا الرقم 
والكل كالعاده كان يستنا الفرقه تيجي ولازم ينط ولد صغير يقول اجت الفرقه اجت الفرقه 
طبعا الكل هناك يتفرج فينا انو مين هدول 
طبعا دايما اخو العريس بيكون في بشكير عرقبتو وبيرش مي عالارض مشان الغبره والعريس بيكون حالق و وجهو احمر من الخيط عند الحلاق هاد اللي بيسموه تنظيف بشره 
كان نفسي حدا يسلم علينا 
اشتغلت الاغاني يا كبيرر وعاوز جواباتك خدها ارجوك متعطلنيش هاي الاغنيه معتمده بالحفلات هاي وبتذكرني بالرساله طبعا صاحبي بس اشتغلت الاغنيه هاي حط ايدو عكتفي وحكالي عادي يا كبير 
وعحظنا كانو يوزعو تمر هندي بكاسات بلاستيك كانت الصينيه تخلص بس يوصل عنا نشف ريقنا ع نقطه تمر هندي عالفاضي كل مأمد ايدي عالصينيه اللي حاملها يرفعها 
لفوق ويصير شكلي زي اللي بيلقط حصرم 
منظرنا كان مش انو جايين نخرب عرس جايين منشربش اشي ونوكل قتله ونروح 
اقنعني صاحبي انو لازم نقوم نرقص زي الدواوين وبكشره ونتحركش بللي برقصو قمنا وهيك ودخلنا نرقص بالنص اول اشي انا ما لحقت ارفع ايدي وارقص خلصت الاغنيه دغري صرت زي تمثال الحريه 
طبعا صاحبي نظرا لنصاحتو ما بزبط يعمل اشي بحياتو الا انو يزقف و يضل يتفرج عجراباتو انو يتأكد انو الشفره بمكانها للطوارئ اشتغلت اغنيه اجنبي وانا بالصدففه لمحت نسوان عالبرنده بتفرجو ولمحت ايضا حبيبه قلبي عشقي الممنوع شرياني الاورطي رموش خدودي حواجب قلبي شعر صدري الحب الاصلي التضحيه التورط الجويده حبيبتي التي لن ولم اتركها لمحتها عالبرنده تنظر الينا شو بالنسبه للفصحى 
شفت شله هالنسوان وبالنص حبيبتي بيتفرجو وبيزقفو وام العريس بتزغرت طبعا صفرنت وهي تزغرت 
وبالعاده الشباب اللي برقصو بحفلات الشباب ازا شافو بنات بتفرجو عليهم بصيرور يرقصو اجنبي مش عارف ليش 
انا شفتها وبلشت ارقص اجنبي بلشت اخلع اجنبي خلع وانا عرقان و ارقص زي اللي ماسك سلك كهربا وصاحبي يمسكني انو خلص انا اتركو وارقص واقول بعقلي ولكو اتركوني افرجيها مين حبيبها كنت افكر انو البنات بحبو الشب اللي برقص اجنبي 
واتفعفل بالتراب تفعفل مش عارف ليش كنت على قناعه انها مبسوطه مني 
مع انها اصلا كانت فاقعه ضحك عليي واللي بالخيمه بضحكو بعدين تعبت من الرقص صراحه و رجعت قعدت عالكرسي 
المهم صاحبي صار يتحركش بولد صغير بالخيمه وقرصو من خدو طبعا قرصه صاحبي بتعمل شلل نصفي الولد صار يعيط اكتشفنا انو كل اللي بالخيمه اصلا جايين مع الولد اكتشفنا انو الولد هاد الاب الروحي للخيمه عراب الخيمه واكتشفنا انو كل الخيمه ما عندهم اي اسلوب من اساليب التفاهم او الحوار او حتى سامعين باشي اسمو ديموقراطيه او ربيع عربي 
كل الخيمه تضرب فينا كبير وصغير انا يومها دخلت موسوعه جينيس لاكتر شب يتعامل مع اكبر قدر من الشلاليت بالعالم 
وانا بتفرج ع صاحبي متكعبل عالارض وكل اواعيه تراب والولد الصغير بنط عبطنو وبنادي عليي عومار يا عومار 
لا نفع شفره ولا طوارئ ولا اسعاف 
انمسح فينا الارض بكل ما تعنيه الكلمه 
و روحنا مشي لانو الثلاثين قرش اللي كانو مع صاحبي وقعو بالقتله او دخلو بجسمو من التدعيس 
فوق هيك بعدني بحبها ومبلي فيها وبس اسمع اسمها قلبي بيرجف بتفكروني بتخوت والله بحبها و بدي اروح عالصاله و بدي اشوفها وهي عروس و خاوه 
لن انسى زمان بالمدرسه الولد الشاطر الاول عالصف اللي بالإمتحانات الكل ينادي عليه و يعمل حالو مش سامع 
حتى نرمي عليه ورق ويعمل حالو مش حاس كانت كل الحواس تنفقد عندو بالامتحان الا حاسه التركيز والكتابه 
لا و بعد الامتحان يطلعلنا مليون حجه 
الاستاذ كان مراقبني مكنتش ملحق بزبطش ادير وجهي 
و لن انسى الطلاب اللي قاعدين ورى بالامتحانات اول سؤال بسألوه استاذ نكتب السؤال 
استاذ سؤال الضع دائره نكتب كل الخيارات ولا بس الخيار الصح 
استاذ كم علامه عالسؤال الاخير 
ولن انسى خباثه عريف الغياب 
و العريف السري اللي الكل بعرفو مين هو 
والطالب اللي بيطلع يكت المساحه وما يرجع 
وبنساش اخر السنه لما يوزعو مصاري المقصف السؤال اللي بيتكرر يومها اللي ما دفعو اول السنه يقولو استاذ بصير ندفع هسا 
والطالب اللي اهلو معهم مصاري ابو مطره مي ومقلمه كبسات و سندويش مرتديلا وشنته جديده و اواعي مدرسه مكويه و ابوه يجي يوخدو عالترويحه 
والطالب اللي مستحيل يقدر يستحمل يضل للحصه الاخيره 
والطالب اللي مستحيل يتذكر يكتب اسمو بورقه الامتحان 
والطالب اللي دايما نايم بصحى بحصه الرياضه او عال فورصه 
والطالب اللي الو اخ كبير بالمدرسه دايما مراقبو 
ليش الاستاذ زمان كان يسمح للطلاب يروحو عالحمام بس ما يسمحلهم يروحو يشربو 
طب كيف كان الاستاذ يسمح لأول طالب يروح عالحمام والثاني اما الثالث يقولو لأ خلص بكفي طلعت تنين قبلك و خلص 
يلا سلام 
يا جماعه الخير قصه انك تطلع عبلد اجنبي وتشتغل بجلي الصحون و دولار بالساعه ومن هالحكي هاي زمان بطلوها 
وانحرقت القصه هاي بمليون قصه كفاح 
يعني خلص مافي منو هالحكي 
حتى شوفيريه التكاسي نسيوها 
وقصه انك تتعرف ع وحده اجنبيه وتكتب كتابك عليها وتوخدك وتزبطلك وضعك 
برضو هاي القصه انحرقت بمليون قعده شباب انسوها خلص 
وقصه انك تساعد بنت واحد غني و تبعدها عن سياره كانت بدها تدعسها ف ابوها يجوزك ياها و يسلمك كل اموالو هاي حلمنا فيها بكل نومه تقريبا 
حتى السعوديه ال من الشباب فيها تحويشتو بتروح حق طناجر ضغط و حرامات و هو جاي زياره مع سياره ايجار 
مش ماخدين من هالغربه غير الحسد 
اه هيو ابن ام شسمو بالسعوديه بيقولو راتبو منيح وبدو يجي السنه الجاي يشتري بيت و يتجوز بس اي سنه جاي ما بتعرف 
مهو انا لو معي مصاري بتردو عليي 
عمي الحل يا ذهب يا مخدرات غير هيك انسى 
حلمت حلم 
عليم الله لو يتحق 
لأنحبس اقل اشي سنه مع اعمال شاقه 
و بس اطلع يدعسوني 
يلا صباح الخير بصوت واطي 
مأقواهم البنات 
حل ما الهم ما حدا بقدرلهم 
خصوصا اذا كانت مسكينه وهيك يما 
هاي هي الخوف منها هاي عند اي مشكله بتقلب جون سينا ا 
الساهيه اللاهيه هاي مصيبه سوده 
ابعد عن هاي اللي بتقول كبريائي سر اناقتي هاي عند اي مشكله ما بضل عندها اناقه اصلا بتمسك الاناقه و بتحطها بشنته و بترميها و بتقلب عباره عن صوبه بواري بتحرق الاخضر واليابس اذا اختها اخدت ضوزضانها اللي اجاها يوم عيد ميلادها 
احذر من الفتاه اللي بتقلك انا كالفراشه هاي كالنعامه اصلا خبيثه قويه عنيده صنديده شعشبونه بتربي قمل تحت سجاده شعر راسها 
ابتعد عن الفتاه القصيره هاي عباره عن كومه سلاح مهرب من ليبيا العاب ناريه بالخباثه والتكتيك الخبيث تقربهاش بمصاري ولا بساندويش بتضل بالسليم 
دير بالك من الفتاه الضعيفه اللي بتقول انا اكلي خفيف و اتغذى عالاندومي هاي قوتها بأكلها ابعد عن اكلها و وجباتها و ما عليك توكلش من البطاطا اللي بالوجبه تبعتها و بس 
كن حذرا من الفتاه اللي عامله انها هبله و غشيمه هاي عباره عن قاعده صواريخ بالفهم بس ساهيه ولابده ورى شوال طحين و متخبيه بتستنى اللحظه المناسبه مشان تنفجر مثلا عند مشاكل العيله بتضل ساكته ساكته بالاخير بتدب كلمه بتعمل حرب و بتروح بتفرشي سنانها و بتنام وتحملو العواقب 
انتبه من البنت اللي بتقول غروري بحضوري هاي لا محضر ولا منظر و خالتها اللي بالضفه هيه اللي اقنعتها انها حلوه مره شافتها بالعيد و قرصتها من خدها و قالت تؤبشني الاموره و من يومها و هي عايشه بحاله توحد بالجمال وشوفه الحال هاي نهايتها تداوم بالبريد تختم رسائل للسودان 
كن على حذر من ام النظارات الطبيه هاي اللي دارسه علمي و قضتها دراسه هي بس تكبر بتنتقم من كل ايام الدراسه و بتقلب عباره عن مجموعه قوه جسديه بنظراتها القويه والحاده بس تتفرج عليك بتحسها خالفتك مخالفه سير نظره من فوق لتحت بتسألك عن برجك و فش ولا برج بعجبها يعني لازم تخترعها برج مشان ترضى 
ابعد عن اللي عامله ريجيم و زاد وزنها بدل مينقص هاي نظرتها شروع بالقتل تقربهاش بعزومه و تجيبش سيره اي مؤكولات قدامها مشان تكسب صحتك 
خلي مسافه بينك وبين اي فتاه طويله الطوال مجانين رسمي معها شهاده بأختلال العقل والتوازن تقربهاش بأي اشي هاي بس اسألها عن عناوين اسألها عن مخبز الاخوه صالون مجدي كازيه توتال مجوهرات القمه 
تحكيش مع البنت اللي بتستنى تكسي و متأخره عن عيد ميلاد صاحبيتها و بدهاش بنت معينه تسبقها هاي اذا قلتلها مرحبا بتبلغ عنك مكافحه المخدرات او ممكن تستغني عن اي اشي بإيدها و تحطو بعينك 
يا ويلك ويا سواد ليلك اذا بعتت مسج بالغلط لبنت خاطبه بالحاله هاي رح تسب عليك وتعملك بلوك و تعمل سكرين شوت للرساله و تبعتها لخطيبها و تكتبلو بس مشان تعرف مين ختيبتك و الاعطل من هيك اذا سألت بنت خاطبه انتي مرتبطه و بس هاي رح تروح عالبيت ترن ع خطيبها و تقلو بالحرف 
يي اليوم يي اليوم كأنو ما ضل ولا بنت غيري بالعالم الكل يسألني ازا مرتبطه قرفوني ئي 
احذر من البنت اللي صوتها واطي هاي ينطبق عليها مثل العيار اللي ما بصيب بدوش هاي تحكوش معها اتركوها بحالها لأنو اذا صوتها الواطي تحول بتتحول لصفاره انذار بارجه عسكريه روسيه بحاله طوارئ و كلو مشان اخوها ترك كاسه وسخه بالمجلى و هي جاليه و ملمعه المجلى ومستنيه امها تيجي تشوف النظافه 
عكل حال كل الناس خير و بركه 
الشخصيات والآراء السابقه بناءا على خيالي انا عمر زوربا 
مش الكل هيك مش الكل هيك مش الكل هيك 
انا اصلا شو دخلني بدي اروح ادخن 
قال شو 
ولكو هو انا تبع هيك قصص 
انا ارموني بجنب صحن مجدره و جنبو صحن سلطه خيار و لبن هيك بتكون اموري تمام 
او مرقوني من جنب طنجره ملوخيه بجنبها نص كيلو لمون اصفر 
اما الاكل الاجنبي مليش عليه عمي مليش عالتطور مليش عالشسمو 
يلعن اخت اهل الصين حتى الاكل قلدوه 
بس مهما قلدو و عملو ما رح يستطيعو تقليدك بصحن سلطه بطحينيه 
ضلينا نرمي حجار ع شجره التوته زمان ضلينا نرمي حجار لما انطبش ابن ابو وائل 
والكل يقول عمر اللي رمى الحجر مع انو الكل رمى وكنا فوق العشر ولاد انتفاضه عملنا عالتوته بس الكل قال عمر زوربا هو اللي رمى الحجر اللي طبش وائل 
يا عمي طب مهو الكل رمى طب قسموها عالكل 
وائل راح ع ابوه ركاض حاطت ايدو ع راسو والدم بنزل ولك مالك يابا مين طبشك 
كل ولاد الحاره بصوت واحد عومار ابن ابو علي 
في ولد نفسي امسكو لهسا ضل يقول وائل مات وائل مات و مسكني و خنقني مشان ما اهرب انا فلتت منو و انشلحت بلوزتي وهربت وضلت بلوزتي معو 
انا صرت اركض و سكرت باب الدار و دخلت عالبيت ابوي و امي بالحوش بشربو قهوه تحت شجره الليمون قعده صفا 
اول موصلت عندهم بلش باب الدار يتخبط الحاره كلها مع وائل و ابو وائل عالباب ابوي بيقولي شو في حكتلو مش عارف انسى تردش عليهم بدهم اياني العب 
ازدادت دقات الباب و ازدادت دقات قلبي و بلش قلبي يهبط شوي شوي مع رجفه و شعور بالاختناق لولا كنت لابس بنطلون الجينز الجديد ولا كان شخيت ع حالي 
طلع ابوي و امي و فتحو الباب شافو وائل دمو نازل امي اخدت الولد و حطت ع راسو نص كيلو قهوه و ابوي الله يرحمو اجا يمارس عليي طقوس اندر تيكر جد حسيت موسيقو دخله المصارعه اشتغلت 
كان نفسي يغمى عليي بالاوقات هاي فش علساني الا والله مهو انا 
المشكله انو وائل كانو اهلو مش سائلين فيه لو غاب سنه ما حدا سائل ولد مهمش ما حدا سائل فيه بس على دوري صار اهم واحد بالعشيره صار والي العيله صار املهم الوحيد صار حامي الحمى ناصر المظلوم ساند الاقتصاد رافع شاهين 
ام وائل حسيتها فقدت املها بالحياه صار الوريث الوحيد للأمه مستقبل شباب العالم مع انو الطبشه اللي انطبشها لو عصفور نقر راسو اعطل منها بس خلص ع حظي انا حسوني اني قطعت خلفو 
صرت بس اطلع عالحاره صارو ولاد الحاره يتخوتو وكل واحد يحط ايدو ع راسو زي اللي بسمع صفارات انذار 
يا عمي والله مهو انا 
شو قصه الشب اللي بنزل صوره لإيدو كلها دم و شاطب ايدو او ضارب حالو وبكتب من اجلك 
او سأكتب على قبري اسمك 
او بحط صوره قلب و بكتب وقف وريحني 
او سأعن وفاتي ان لم تكوني الي 
ولك اي وفاه يا اندر تيكر ولك م انتا من العاب ناريه بتصفرن ولك اي وفاه و اي قبر يا ابو كلسون مشمع ولك منتا بتخاف تلعب طماي بالليل ولك ليش هيك ليش 
ولك مشان مين شاطب ايدك يما ولك مشان بنت يا مقمل ولك ميله اللي تميلك يا ابو حفاضه 
ولك انهبلت يا اهبل انو وين الفكره بالموضوع مشان حبيبتك تشوف الصوره وتقول يا الله ازى حالو مشاني وتصير تحبك وتنبلي فيك وتفرجي الصوره لصاحباتها ويحكولها عن جد انو بحبك 
ولك بشو شاطب حالك يا معطبن بقشره بزر شمس ولا بشفره حلاقه بتشوه حالك مشان بنت مش شايليتك من ارضك 
كل هاد مشان رنيت عليها لقيتها مشغوله الساعه الضهر وانتا بدك تعيش جو الشب الشرقي الغيور المتعصب اللي بإذي حالو ولك ميشو اللبناني ازلم منك يا حبيب 
و اكيد خليت اخوك يرن ع حبيبتك ويحكيلها انو انتا بالمستشفى المشكله انك لسا بتعرفش تحضر عالبرنامج بالمدرسه يا ابو القسمه الطويله يلعن شو قهرتني 
ولك روح بوس ايد امك احسنلك من هالطوابق كلها الله يرحم ايام زمان بس 
ذهبات احلام 
كم ايفون سته زائد بجيبو 
كم قسط هونداي اڤانتي بسدو 
كم مايكروييڤ ابو كبسات لمس بجيبو 
طب كم طقم طربيزات عليهم رسمه بقلاوه بجيبو 
كم شاحن ابره كم بسكليت بي ام اكس كم لطاشه ذبان عالكهربا 
طب كم بوكسر من باله العبدلي سابقا طب كم اجار بيت غرفتين ومنافع طب كم بكيت علكه مخدات 
طب تنك مي مترين بجيبو كم فاتوره كهربا بدون كيزر طب كم جوز جرابات شتوي بشكير طب كم طقم فناجين شغل طهور طب كم مكته مش ميلامين ومش مكتوب عليها الصراوي للمحروقات طب كم كروز وينستون احمر طب ليش هيكا ئي 
الله يعطينا و يعطيها الصحه يا رب 
لإنو المصاري ولا اشي اصلاطن 
شباب في ورشه حف و دهان يوميه مين يجي الاكل علينا اذا خلصنا الشقه بدري بطلعلنا اكتر من 
اجواءنا القديمه بالأفراح 
الزفه بنروح عليها مشان نلم ملبس كنت اكره الناس الي بيرمو ملبس اندلسيه على نعنع لأنو رخيص وبطبش لما ينرمى عالعالم لازم يكون واحد حامل العريس على كتافو والعريس بيكون وجهو احمر من الخيط تبع الحلاق ولازم لما يرمو ملبس تسلخ حبه براسو تجيب اجلو 
وما تنسى اخو العريس الصغير بيكون شاري علبه رش ثلج اصطناعي بيرش على راس العريس بيخرب بيتو والشباب بيصيرو يقولو ولك بس ولك بس بس هوه بيكون زنخ وشايف حالو لأنو اخو العريس تقول انو اخو اوباما الشب 
بتخلص الزفه بيجو دور الصاله وعجقه الباصات دايما بيكونو باصات عمان الرصيفه الزرقا وبيكون الشوفير بيدخن ولازم ولازم يطلع شب حمش من اهل العروس يقول ما بدنا كنتروليه عمي خلو الكنتروليه ينزلو الكنتروليه عينهم وقحه وفي نسوان بالباص 
طبعا سياره العريس والعروس بتكون مرسيدس بطه لون ابيض نمره سعوديه مستأجره عليها ورد مكلف ليره تزيين 
والاهم من السياره الورد اللي عالسياره يعني عادي لو تسرق عجل السياره بس سيبك من الورد و في عكل ايد للسياره شبره زينه مربوطه 
اما صاله النسوان بدها بوستات 
باركولي يا جماعه 
مش عارف ليش صراحه 
بس حابب تباركولي و اعيش جو المباركه 
امانه باركولي 
مرحبا عمر كيفك 
انا مش عمر انا اخوه 
وينو حبيبي 
حبيبك بالمستشفى 
شو مالو بليز خوفتني عليه مالو يا الله ئي و وينك احكيلي وينو عمرر حبيبي 
امبارح تعب شوي لإنو تمشكل هو و ابوي ابوي ذبحو قتل مرمطو تمرمط مسح فيه بلاط البرنده خلاه يلحس سقف المطبخ حط الممسحه بتمو الحاره كلها التمت عليه ابوي تدرب عليه كيك بوكسينچ امبارح خربطلو كل ملامحو و ويكيبيديا ما بقدرو يتعرفو ع خريطه وجهو هسا نايم بالمستشفى بعده كسور في القدمين و عندو توسع بحدقه العين اليسار والحوض عندو صار في انحراف و ذانو صار فيها سرطان بالثدي ادعيلو امانه 
ولك شو ليش عمل هيك شو عملو عمرر ليش يضربو بأي مستشفى هوه بليز احكيلي ئي يا الله رح اموت انا ليش هيك ضرب حبيبي هاد حبيبي عمر احكيلي ليش 
لا ولا اشي بس امبارح قال لأبوي عنك انو بدو يخطبك مشان هيك صارت المجزره و ابوي مستحيل يجوزو لعمر من هون ل سنين اصلا معوش يوكل 
اها سنين ئولتيلي اوك سلم ع عمر واحكيلو حمدلله عالسلامه و بليز خليه يشطب صوري اللي عندو باي 
ولك وين رحتي بدكيش تعرفي بأي مستشفى 
وينك 
ولك و وينك 
ميله 
يلا ماشي اوك باي 
برضو بالصف الثالث هاد الصف كتير دايقني كنت ايامها جد احس حالي اكتر بني ادم مظلوم بالعالم مظلوم اكتر من اللي بسمع ل رابح صقر كنت مظلوم اكتر من اللي عنجد نسي يوم عيد ميلاد مرتو 
كنت بالصف الثالث ج المدرسه حكوميه طبعا حنفياتها مسروقه خطوط الملعب ممحيه اللوح مش اخضر ولا اسود لون ما حدا بحزرو دايما مكتوب عاللوح بالزاويه اليسار من تحت مربع ومكتوب فوقو المشاغبون وفي اسمين او تلاته ممحي واحد فيهم بأصابع واحد راكض مساحه اللوح ذايبه من كتر الكت بالحيط الطباشير بتعمل حساسيه بالاصابع والعين وال الدروج ايله للسقوط الحيطان كلها ومسبات ع استاز الرياضيات 
يوم الأربعا اجا المدير وقال بكرا في تفتيش عالقمل والنظافه الشخصيه صار في خوف عند معظم الطلاب انا كنت متطمن لاني كنت اتحمم كل سبت لما تكون المي جاي والتفتيش يوم الخميس يعني بيضل شعري نضيف خصوصا اني كنت اتحمم بصابونه الجمل اللي عليها ورقه بيضا مرسوم عليها جمل بالاحمر ومكتوب تحتو كلام مش مفهوم بشكل دائري وكانت ورقتها تضل ملزقه فيها لبعد تحميمات المهم كان يوم الخميس احلى برنامج عربي علوم دين رياضيات مهني مهني بالعاده فش اشي اسمو مهني عباره عن مشغل فيه ملزمه خشب وبرميل فاضي ودايما الاستاذ غايب وكنا نروح تدايقنا لانو تفتيش القمل رح يكون بحصه المهني 
دخل المدير مع واحد لابس كفوف بلاستيك وماسك قلمين رصاص ابو محاي ونحاسه مطعوجه هاي النحاسه كنا نفركها بالحيط كتيير تصير سخنه ونحرق ايدين بعض هو مش ايدين بعض ايديي انا بس كنت اروح عالبيت ايديي زي اللي بقلي فلافل 
طبعا اللي جاي يفتش عامل انو الشب الياي الواو الهاي اللي قرفان من روس الطلاب مع انو لو نفتش شعرو رح نلاقي ثعلب متجوز سنجاب وميتين ما علينا 
بلش التفتيش من اول درج كان يمسك قلمين الرصاص ويفتش شعر الطلاب بقرف الاول عادي الثاني تمام الثالث قلو في بشعرك سيبان اللي هو يمكن انثى القمل المهم انثى الموضوع كان الكل خايف ومتحفظ عالضحك بس اللي كان يلاقو فيو قمل كان الكل يقرف منو ويطلعو المدير برى حتى في طالب من كتر متدايق لانو لاقو فيه قملتين قال للمدير والله مهو انا مش عارف شو يعني بس شكلو احتار شو يحكي 
وصل الدور عندي يا كبير انا وجهي احمر وشعري دوائر كانو ينادوني فلافل حط القلام ع راسي وبلش تنبيش كان صارلي سنه مش حالق لانو فش مصاري النص ليره كانت صعبه شوي 
المهم ع حظي اللي زي العمى وهو يدور لاقى بشعري حبه برغل من و وين طلعتلي حبه هالبرغل مش عارف ويا مع مين وقعتي 
اللي بفتش قال ها ها ها ها ها شو بتعمل حبه البرغل بشعرك شكلها اكل للقمل 
والطلاب سمعو هالجمله وفرطو ضحك المقملين يضحكو والمسيبنين يضحكو والنضاف يضحكو والمدير يضحك عمر زوربا مقممل عمر زوربا مخبي اكل قمل براسو عمر زوربا في براسو برغل صارو ينادوني برغي و برعي حتى في اشاعات طلعت انو في براسي رز و فريكه نسيو القمل والسيبان ومسكو بحبه البررغل اللي مش عارف من وين طلعلتلي ليش هيك كان حظي ما بعرف حتى المقملين كانو احسن مني 
حتى الرحله كانت مأساه حياتي بس عادي المهم اني طلعت رحله بس بعد الرحله في واحد كاين قايل لأخوي اني وقعت عن الجمل واخوي اجا حكا بالبيت بس انا حلفت وصرت اضحك انو هه ولكو هوه اللي وقع مش انا والله هوه حتى اسألو جميل طبعا فش حدا اسمو جميل حتى هيني فش فيي اشي كيف وقعت وشمرت عن رجليي مشان يتأكدو انو فش فيي اشي مع انو خصرتي كانت تعذبني من وجع الوقعه بس سكتت وعادي مشان اقنع حالي اني مبسوط 
سمعت انو هاي الايام الصف التالت معهم ايباد بالصف 
بس الحمدلله عكل اشي بس انو حبه البرغل من وين اجتني ما بعرف بس يومها ما كان في مؤامرات خارجيه ولا قطر ولا ايدي خفيه ولا اسرائيل طب من وين معقول الطلاب حطولي ياها بشعري 
بس عادي 
زمان كنت بالصف الثالث كان في رحله بالمدرسه الكل سجل فيها بنص ليره ع ابصر وين سجلت فيها و جبت موافقه من الاهل انا ولي امر الطالب ع ز اوافق ع ذهاب ابني الخ 
الرحله كانت يوم الجمعه 
طبعا يوم الخميس عندي كانت ليله عيد انعجقت وانا بدي اشتري اغراض للرحله عباره عن بربع ليره مخلوطه وبكيت شيبس رينغو وبكيت عصير دمعه ابو قصديره و بشكير الشنته عبيتها جرايد مشان الكل يشوفو شنتتي مليانه و اخدت مصروف نص ليره فراطه 
طلعت من السته عالمدرسه مشان الباص لقيت الكل جايبين كتير شغلات 
في ابن صفي كان ابوه معو مصاري كان جايب معو هيدفون ابو سماعات ذنين كبار 
طبعا نادو عالاسماء نادو اسمي كان اسمي اخر اسم لاني طولت وانا اقنع اهلي بالرحله وصارو الكل يضحكو ع اسم العيله زوربا اللي يقولي واللي يقولي واللي يقولي وضافو اسمي اضافه طلع اصلا مليش كرسي كان الباص مكتوب عليه عمان اوتوستراد الزرقا 
و الشوفير نمرود وقعدوني عالكرسي الاخير بالنص ع يميني واحد ناصح و عشمالي واحد عرقان 
الشب الناصح اللي جنبي كان حاطت ايدو بشنتتي وكان يسحب من المخلوطه شوي شوي وانا مش عارف 
حتى طعماني منها وانا مش عارف وكان يضحك هو واللي جنبو عليي 
بس نزلنا انا جيت بدي انزل مشيت بالباص في واحد حطلي رجلو و وقعني اتكعبلت انا والشنته واللي ضايل من المخلوطه بأرض الباص وكان في عالارض علبه ميرندا تعبيت كلي ميرندا ودبقت واواعيي مرندا والبشكير و وقعو الجرايد من الشنته والكل شافهم والكل صار يضحك حتى الاستاذ الاستاذ كان جايب ابنو معو ومقعدو جنب الشوفير وشاريلو فطبل او شبك ابو الليره ونص اسود وابيض كلهم صارو يضحكو عليي وضليت قاعد لحالي وهمه بوكلو وبلعبو كان في واحد معو جمل ازا بدك تركب عليه بتدفع ربع ليره دفعت الربع وطلعت عالجمل وبرضو بس اجا الجمل يقوم مال لقدام انا وقعت قدام الجمل وقعت غز وبرضو الكل صار يضحك عليي حتى الجمل ضحك بعرفش ازا ضحك او كان يوكل المهم حرك تمو وطلع سنانو 
بس روحت عالبيت حكيت لاخواني قدييش انبسطت ولعبت مع الولاد وهيك وطلعت عالجمل وقعدت جنب شوفير الباص واكلت مخلوطه شب بالباص كل اللي صار فيي حكيتو لاخواني بس عن واحد تاني 
ماتت صباح 
ولسا في ناس بتبعت طلبات كاندي كراش 
وناس بتكتب شكرا ع قبول الصداقه 
وناس ع قناعه انو لو ارسل رساله ل عشره من اصدقائو رح يفوت الجنه 
الله يرحمك يا صباح 
البوست السابق مسحوب 
انا اسف 
المي وصلت الصالون 
ارجعي يا بشرى بعرض خواتك ريڤيرس يا كبيره 
والله لنعوم 
يلا روح طالعه 
يعني اذا الارصاد الجويه كذابين 
و طقس العرب كذابين و الاخبار كذابين والمذيعه القصيره هاي ام الجينز تبعت النشره الجويه كذابه 
شو نعمل احنا عمين نرد نفتح بالمندل نستأجر شب هندي يعرفلنا الجو 
اطلع عالسطح و امد لساني للهوى اشوف الطقس ابل اصبعي و ارفعو بالهوى 
اكلتو راسنا و منخفض وسوف تنقلب الاردن رأسا على عقب و رحنا اشترينا كيلو خبز و عبينا كاز وكستنا و بطاطا حلوه وجهزنا حالنا للسباحه و رفعنا سيارات الحاره على طوب و طلعنا فتحنا تنكات المي بلكي تعبو لأنو عنا بالأردن العلاقه عكسيه كل م زاد هطول الامطار كل م نقصت المي 
يعني مش من مصلحتنا تشتي الدنيا لانهم رح يقطعو المي علينا 
و صحينا اليوم الا هو الجو شغل رحلات 
عليم الله كنت بدي انزل عالبحر اي بتتخوثو 
ملكوش عالطقس عمي سلموه للمخابرات سلموه للداخليه سلموه الي بس تسرحوش فينا و بشرى جاي و بعد بشرى قهوه و احذرو 
ليكون الطقس صار في واسطات ارن ع ابن خالتي اللي بالأمانه ارن عالوكيل 
مهو رسونا ع بر بدها تشتي ولا بدهاش تشتي عملتو فينا زي نتائج التوجيهي 
المنخفض صباح ظهر السبت او الأحد او نهايه الشهر او منتصف الاسبوع او بعد المؤتمر 
ليكون هليل الو علاقه 
معقول مؤامره 
طب بدها تشتي ولا لأ نطول الشتوي ولا نخليه غرقان بالنفتالين بالخزانه 
طب نشتري سحلب مطحون طب رح تحطو مسلسل ابو عواد والعلم نور طب شو نعمل 
بالله عليكو في منخفض ولا لا في بشرى طب في بعدو طب عالمرتفعات طب رشه مي في طلعتونا كذابين قدام امي 
حتى ولاد الحاره زمان كانو يغارو من الولد اللي بروح يشتري للجاره 
فوق مهو ماكل هوى و بقطع مشاوير ماراثونيه و بيوقف ع دور الخبز المشروح ساعه و بحمل صحن حمص وصحن فول و كيس خبز و فيه كيس الفلافل و بينفعص كيس الفلافل بكيس الخبز مع الشوب و بعد مسافات الدكاكين 
فوق هيك بيغارو منو لإنو بنت الجيران بتحكي معو 
مع انو كل كلامها معو يقتصر ع اكم كلمه 
بتعطيه ورقه مكتوب عليها الاغراض ملفوف فيهم ليره ورق و بترميلو اياهم من البرنده و هي مغلفه حالها ب اواعي الصلاه 
و بس يشتري و يرجع بطلع الدرج الجاره بتفتح طرف الباب و بتمد ايدها بتوخد الكياس و بتسكر بترميلو شلن او شلن و قرشين 
فوق كل هالمعاناه محسود و غيرانين منو 
هاد كيف لو انها بتحضنو بس يشتريلها 
كيف لو انها مش اكبر منو ب سنين 
كيف لو انها ما بتمون تخلي اخوانها يشترو وبتبعتو هو 
مشان هيك كانو ولاد الحاره يبعتو لإخوان الجاره انو بوخد باقي المصاري او بيطول و هو بشتري او بسب عالجاره لما يحمل كياس كتير 
طب مهو بشتري مشان الشلن مش مشان اشي اتركوه بحالو هوه معتبر اللي بعملو شغل بعتبرو نجاح سيبوكو منو اعتقوه 
بلكي اندعس و هو رايح يشتري بلكي الجاره رحلت اتركوه اتركوه يعيش هالفتره 
حبايبي انتو 
نعمل من اجلكم نأسف لإزعاجكم 
في ناس عملولي انو انا كلامي غير مرغوب فيه او انا اكاونتي مزيف و انا اصلا مش عمر زوربا حتى اني رحت ع امي و حكتلها احكيلي بصراحه انا مين و ابن مين ومن وين جبتوني 
بس حلفتلي انو انا اه عمر زوربا وصارت تبكي و حضنتني 
شكوني بحالي الناس المهم ما بعرف مين وليش عملو هيك و شو القصه 
ولقيت حدا عامل شير لصفحتي و كتير زعلان و كاتب انظرو الى هذا الشاب انظرو كيف يخرب اخلاق شبابنا وبناتنا 
انه رجس من عمل الشيطان لا تدعوه يكمل ما يكتبه 
ولك اي شباب و اي بنات و اي اخلاق عن شو انتا بتحكي بعرض خواتك عن شو 
واللي كاتب بالعربيه الفصحى 
ارتقي بمصطلحاتك اخي العزيز فاللغه العربيه في اضمحلال الى القاع 
